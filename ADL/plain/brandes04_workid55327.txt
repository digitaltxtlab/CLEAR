 EMIGRANTLITERATUREN  Forelæsninger, holdte ved Kjøbenhavns Universitet i
								Efteraarshalvaaret 1871. Første Foredrag (ovenstaaende Indledning)
								holdt 3. November 1871. (1872)Overgangen fra det 18de til det 19de Aarhundrede skete i Frankrig under
							gentagne sociale og politiske Sprængninger af forhen uset Omfang og
							Kraft. Den nye Sæd, som Revolutionens store Tanker og store Begivenheder
							havde udsaaet, fik imidlertid ikke straks nogen Vækst i Literaturen. Den
							kunde ikke skyde op. Thi med kort Mellemrum gik to Gange et for al
							personlig Frihed tilintetgørende Tyranni som en Tromle over Frankrig:
							først Konventets saa Kejserdømmets Diktatur. Den første Terrorisme
							skræmmede, guillotinerede, landsforviste Enhver, hvis politiske Farve
							ikke paa det Nøjeste stemmede overens med den herskende Folkeaands netop
							da regerende Afskygning - Aristokratiet, Kongehuset,
							Gejstligheden, Girondinerne knustes under Tromlen - og man
							tyede til de stille Villaer i Schweiz eller til de ensomme Stepper i
							Nordamerika for at undgaa den Skæbne, som havde ramt Ens Nærmeste og
							truede En selv. Den anden Terrorisme plagede, fængslede, skød,
							landsforviste, knuste Alt, hvad der ikke anderledes lod sig bringe til
							Tavshed (en Tavshed, som kun Leveraab for Kejseren turde afbryde) og
							Legitimister og Republikanere, Konstitutionelle og Liberale, Filosofer
							og Digtere knustes under den Alt jævnende Tromle, hvis de ikke foretrak,
							spredte og forsprængte til alle Sider, at søge et Tilflugtssted udenfor
							Kejserdømmet, hvad ikke var let, thi det fulgte dem i Hælene, saa
							hurtigt udvidede det sig, det slugte Italien og Tyskland i store
							Mundfulde; intetsteds var man tryg for ikke at blive overrasket af dets
							Hære; det indhentede de Flygtende selv i Moskvá. Under begge disse to store Tyrannier var det alene udenfor Paris, paa
							ensomme Steder i Provinserne eller paa Landet, hvor Beboeren da holdt
							sig saa stille som en Afdød, eller hyppigere udenfor Frankrigs Grænser,
							i Schweiz, i Nordamerika, i Tyskland og England, at der af Franske blev
							arbejdet literært. Thi kun der kunde de selvstændige Aander blandt
							Franskmændene eksistere, og kun af selvstændige Aander grundlægges og
							fremmes en Literatur. Den første franske Literaturgruppe i dette
							Aarhundrede, der udspringer fra saa mange spredte Punkter, har da til
							fælles Grundtræk det, at den er oppositionel. Meningen hermed er ikke
							den, at Skribenterne er enige om visse Grundprinciper - de er
							ofte i høj Grad uenige indbyrdes - men Hadet til
							Rædselsherredømmet og til Napoleons Reguleringsbestræbelser forener dem
							alle. Hvad de end oprindeligt er og hvad de end senere udvikler sig til,
							da Kongedømmet genoprettes, til literære Fornyere, tilbagestræbende
							Legitimister eller frisindet Opposition: saa har de ved
							Aarhundredskiftet som Modstandere af det Herskende og Givne et første
							fælles Præg. Og hertil kommer som det næste afgørende Træk deres fælles
							vanskelige Stilling som Arvtagere efter det 18de Aarhundrede, der netop
							senest havde testamenteret dem Kejserdømmet, hvorimod de protesterer;
							enkelte af dem vilde helst helt gaa fra Arv og Gæld, andre vilde
							overtage Arven, hvis de kunde tilegne sig den uden Skylden. Alle føler
							de, at det nye Aarhundredes aandelige Bevægelse maa ske ud fra andre
							Forudsætninger end dem, hvorpaa det gamle har bygget. Da Fløjdørene for
							det 19de Aarhundrede aabnes, staar de alle med spejdende Blikke og
							stirrer derind. De aner det Nyes Omrids, tror at skimte dem, og alt
							efter deres Evner og Ønsker former det Kommende sig for dem og tolkes
							dets Væsen af dem. Saaledes faar de i Forening et Præg af at være noget
							Indvarslende, noget Indledende, Bringere og Bærere af en ny Tids Aand.Der var et videre Felt for literære Fornyelsesforsøg i Frankrig end i
							noget andet europæisk Hovedland. Thi det forrige Aarhundredes Literatur
							var dér udmundet i Formalisme. Selskabsdannelsen og den akademiske
							Dannelse i Forening havde snørt den i visse, engang givne, stive og
							magre Former. Den var indsnevret i den saakaldte gode Smags Jernkorset.
							Frankrig har længe frembudt Modsætningen af at være et Land, der paa
							samme Tid som det i alle ydre Forhold har en feberagtig Trang  til Forandring og, naar det giver denne sin
							Tilbøjelighed Luft, sjældent forstaar at holde Maal eller Grænse, i
							literær Henseende er i høj Grad stabilt, anerkender Myndigheder,
							underholder et Akademi, sætter Maal og Grænse over Alt. Man havde
							indført Republiken og afskaffet Kristendommen, før man faldt paa at røre
							ved Boileau's Autoritet. Voltaire, der vender op og ned paa hele
							Overleveringen og bruger Tragedien som et Angrebsvaaben imod de Magter,
							hvis bedste Støtte den havde været, Enevælden og Kirken, vover ikke at
							lade Handlingen vare mere end 24 Timer eller lade Begivenheden foregaa
							paa to forskelligt benævnte Steder i et og samme Stykke. Han, som ikke
							har Ærefrygt for meget imellem Himmel og Jord, agter og bevarer
							Aleksandrinerversets ensformige Indsnit.Det blev et andet Folk end det franske, det Folk, hvilket Voltaire
							haanligt havde ønsket mere Vid og færre Konsonanter, som medens Frankrig
							kuldkastede de politiske Tilstande og Sæderne, omformede Literaturen og
							skabte en ny Poesi. Det var Datidens Tyskere - om hvilke man i
							Frankrig neppe vidste mere, end at de i dyb og partriarkalsk
							Underkastelse under Smaafyrster og Foresatte drak deres Øl, røg deres
							Pibe og spiste deres Surkaal i Kakkelovnskrogen - som i
							Ideernes Verden gjorde større Erobringer end Franskmændene foretog paa
							Jorden. Af alle Europas Folk havde intet i det 18de Aarhundrede havt sin
							literære Blomstringstid undtagen det tyske: Aarhundredets sidste Halvdel
							havde jo indbefattet Poesiens rige Udvikling fra Lessing til Goethe og
							Metafysikens kraftige Udfoldning fra Kant til Schelling. Thi i Tyskland
							havde intet Andet været frit end Tanken alene.Af Tyskland bliver derfor efterhaanden den Literatur stærkt paavirket,
							som ved Aarhundredskiftet opstaar paa Fransk, ligesom Folkene først nu
							ret begynder at træde i uafbrudt aandelig Forbindelse med hinanden. De
							store Omvæltninger, Republikens og Kejserdømmets Krige, der tumlede alle
							Europas Folkeslag mellem hverandre, lærte dem paa samme Tid at kende
							hverandre. Men grundigst paavirket af de fremmede Omgivelser blev dog
							den Klasse af Mennesker, der ved alle hine store Begivenheder saa sig
							henvist til et langvarigt, undertiden fast Opholdssted udenfor
							Fædrelandet. Den Indflydelse af en fremmed Aand, som var flygtig og
							forbigaaende paa Soldaten, blev varig og betydningsfuld paa Emigranten.
							Den udvandrede Franskmand nødtes  til at
							lære det fremmede Sprog paa en mere end overfladisk Maade, om ikke af
							anden Aarsag saa for i det fremmede Land at kunne give Undervisning i
							sit eget Sprog. Af forstandige franske Emigranter udbredtes da Kundskab
							til fremmede Landes Natur og Kultur i Frankrig, og heri ligger det, at
							naar man søger en fælles Benævnelse for den franske Literaturs nu
							opdukkende Fremtoninger, finder man neppe nogen bedre end den, jeg
							herved forsøger paa at fastslaa: Emigrantliteraturen.Dette Navn maa dog ikke tages for mere end hvad det er: et Navn, thi det
							vilde være urimeligt ikke hertil at henføre enkelte aldeles beslægtede
							Skrifter af Forfattere, som har levet udenfor Paris eller udenfor
							Frankrig uden dog at udvandre, og paa den anden Side hører enkelte af
							Emigranter forfattede Værker efter deres hele Aand ikke til denne
							fornyende og befrugtende literære Bevægelse men til den frihedsrædde
							Literatur, som ledsager Bourbon'ernes Tilbagevenden.Ligefuldt passer Navnet godt for den første Aarhundredet indvarslende
							Gruppe af franske Bøger. Emigranten er, som alt antydet, efter sit Væsen
							en Modsiger. Men hans genstridige Forhold har en forskellig
							Ejendommelighed, eftersom det er Rædselsherredømmet eller Kejserdømmet,
							mod hvilket han gør Indsigelse og hvis Magt han har undflyet. Meget ofte
							har han undflyet dem begge og hans Bevæggrunde til Modstand er da af
							blandet Natur; han har f. Eks. Samhu med Revolutionen i dens første
							Skikkelse som indskrænkende Kongemagten eller for den maadeholdne
							Republik og en heftigere Uvilje mod Kejserdømmet end mod den gamle
							Rædselsregering; men af hvad Natur end Blandingen er, vil man allerede
							paa dette Punkt kunne ane den dobbelte Strømning i Emigrantliteraturens
							Frembringelser.Umiddelbart er den Tilbageslaget mod det 18de Aarhundredes Aandsdannelse,
							mod dens tørre Rationalisme, dens Banlysning af Drømme- og
							Følelseslivet, dens Uforstand overfor det Historiske, dens Overseen af
							de berettigede nationale Ejendommeligheder, dens farveløse Syn paa
							Naturen, dens Fejlsyn paa Religionerne som bevidste Bedrag. Men
							ligefuldt er der i Frembringelserne uundgaaeligt en Understrøm I Retning
							af Hovedstrømningen fra det 18de Aarhundrede; de Skrivende fortsætter
							alle Befrielseskrigen mod stivnet Overlevering, enkelte alene paa det
							digteriske, andre paa samtlige Aandens Omraader; de er alle vovende
							Naturer, Opdageraander, og Ordet Frihed har for Ingen af dem endnu  tabt sin elektriserende Klang. Selv
							Chateaubriand, som politisk og religiøst danner Gruppens yderste Højre
							og som med en Part af sine Skrifter tilhører den egenlige Reaktion,
							betegner bestandig «Frihed og Ære» som sit
							Valgsprog og kan derfor ogsaa ende som politisk oppositionel.
							Dobbeltstrømningen spores overalt: hos ham, hos Sénancour, hos Constant,
							hos Fru de Staël, hos Barante, Nodier o. s. v., og det er paa
							dette fine Vekselforhold mellem Reaktion og Fremskridt, at jeg fra
							Begyndelsen af vil gøre opmærksom.Naar man taler om det 18de Aarhundredes Aand er det almindelig Voltaires
							Navn, der kommer En paa Læben; det er ham, der sammenfatter og i det
							almindelige Omdømme forestiller den hele Tidsalder: forsaavidt
							Emigranterne fører et Tilbageslag imod ham, kan de ubetinget siges at
							betegne Reaktion mod det foregaaende Aarhundrede. Selv de iblandt dem,
							der i Aandsanlæg er nær beslægtede med ham, virker nødtvungent, det vil
							sige: tvungne af Tidsaanden, imod ham, som Constant i sin Bog Om Religionen. Men der var jo blandt det 18de
							Aarhundredes Forfattere en, der stod som Medbejler overfor Voltaire, og
							der i Storhed næsten er ham lig, hvis Værker fremdeles i langt højere
							Grad end hans peger ud over den Tidsalder, i hvilken de saa Lyset; ham
							er det, som paa mange Punkter beaander Emigrantliteraturen, og
							forsaavidt den nedstammer fra Rousseau og tildels fortsætter Rousseau,
							kan den siges at fortsætte det foregaaende Aarhundrede og Revolutionen.
							Til Rousseau viser i en overraskende Grad det begyndende 19de
							Aarhundredes store literære Bevægelser i alle Hovedlandene tilbage. Fra
							ham var allerede i det forrige Hundredaar i Frankrig saa
							forskelligartede Aander som Saint-Pierre, Diderot og Robespierre
							udgaaede, i Tyskland saa fremragende Genier og Talenter som Herder,
							Kant, Fichte, Jacobi, Goethe, Schiller og Jean Paul; i den nu oprindende
							Tidsalder paavirker han bl. A. i Frankrig Chateaubriand, Fru de
							Staël og senere George Sand, i Tyskland Tieck, i England Byron.
							Medens Voltaire især virker paa Aanderne i Almindelighed, er Rousseau's
							Indflydelse aldeles overvejende paa de frembringende Talenter, paa
							Forfatterne. Skiftevis har efter deres Død hine to store Mænd paavirket
							Eftertiden, omtrent indtil vore Dage, da de begge er fortrængte af
							Diderot. Voltaire afgav ved forrige Aarhundredes Slutning Scepteret til
							Rousseau; et halvhundrede Aar efter kommer hans Navn paany til Ære i
							Frankrig, og i  enkelte af dette Lands
							mest fremragende Skribenter som Ernest Renan finder man nu den dobbelte
							Aandsretning forenet, noget af Rousseau's Aand sammensmeltet med noget
							af Voltaires. Men i Rousseau's Skrifter alene er det, at de store fra
							Udlandet kommende Strømninger, som ved Aarhundredets Begyndelse bryder
							ind over Frankrig, har deres Kildespring, og Rousseau er det, hvem det
							skyldes, at den Literatur, som af Franske frembragtes udenfor Landets
							Hovedstad eller Grænser, under al sin Modstand mod den Aand, af hvilken
							det uindskrænkede Kejserdømme udgik og båres oppe, bevarede et Forhold
							til det 18de Aarhundrede og havde oprindeligt franske Forudsætninger at
							støtte sig til.IAaret 1800 bragte det første Digterværk, som bærer den nye Tidsalders
							poetiske Præg. Dets Omfang var lille, men dets Betydning stor og
							Indtrykket mægtigt. Atala vakte en Opsigt og
							gjorde en Lykke, som siden Paul et Virginie
							udkom ikke havde været nogen fransk Digtning forundt. Det var en Novelle
							fra Nordamerikas Heder og vildsomme Skove, den havde en stærk,
							besynderlig Krydderduft af den uberørte Jordbund, paa hvilken Ideen til
							den var opstaaet; den havde en fremmed Naturs glødende Farver og en
							endnu heftigere Gløden i Lidenskabens Udtryk. Fortællingen gav et
							Billede af de vilde Indianeres Liv som Baggrund for Udmalingen af en
							tilbagetrængt, men netop derved overvældende og dræbende
							Elskovslidenskab. Det Hele fremhævet ved en Fernis af katolsk
							Religiøsitet.Denne Historie om en ung kristen Indianerpiges Kærlighed og Død blev saa
							yndet, at dens Hovedpersoner snart efter paa kolorerede Træsnit
							bedækkede de franske Værtshuses Vægge, og at Voksdukker af dem solgtes
							ved Paris's Seine-Bolværker som man ellers der solgte Voksbilleder af
							Madonna og Kristus. Paa et af Forstadsteatrene optraadte Heltinden
							kostymeret som Vild med Hanefjer i Haaret, og Varietés-Teatret gav en
							Farce, i hvilken en Skoledreng og en Skolepige, som løb bort for at
							gifte sig sammen, kun snakkede om Krokodiller, Storke og Urskove i Atala's Stil. Der udkom en Parodi, betitlet Ah, là, là!, i hvilken Novellens lange
							pragtfulde Beskrivelse af Missisippi-flodens Bredder var erstattet af en
							ligesaa udførlig og vidtløftig 
							Beskrivelse af en Kartoffelmark: saa paafaldende syntes det da, at en
							Forfatter vilde spilde nogle Sider paa Naturomgivelserne. Men medens
							Parodier, Drillerier og Karikaturer saaledes regnede ned over Digteren,
							var han ikke derfor at beklage; thi slige Ting er Navnkundighedens
							Forbud, og med' ét Slag var han fra en Ubekendt bleven en Berømthed af
							første Rang. Hans Navn var paa Alles Læber, og det lød François René de Chateaiibriand.Han var født som det yngste af ti Børn i et gammeladeligt Hus i St. Malo
							i Bretagne. Faderen var streng og tør, uselskabelig og tavs, havde kun
							én Lidenskab, sit Adelshovmod. Moderen var lille og styg, urolig og
							misfornøjet, men i høj Grad guds-frygtig, Kirkegængerske og
							Præstebeskytterinde. Sønnen arvede en Blanding af begges Natur.Haardt blev han opdraget i et Hjem, hvor efter hans eget Udtryk Faderen
							var Tyendets Skræk, Moderen dets Svøbe, og voksede da op indesluttet og
							sky, tidligt fortrolig med Havets Bølgegang og Blæstens Musik, men
							aldrig forsonet med Hjemmets Uhygge og Kulde, et stædigt, tungsindigt og
							overspændt Barn. Den ham i Alder nærmeste Søster Lucile, der følte sig
							tilsidesat som han, blev hans eneste Ven og Fortrolige; hun var som han
							en syg og lidenskabelig Sjæl, Aar for Aar mere tilbøjelig til som
							Rousseau at ane Sammensværgelser imod sig overalt og anse sig for
							forfulgt af Alle; i sin Barndom tyede hun til Broderen, senere til
							Religionen som Beskytter mod disse Farer og Trængsler. Hun var først som
							Broderen uskøn og sky, blev senere meget smuk, bleg med mørkt Haar, skøn
							som en Dødens Engel; hun tilbragte en stor Del af sit Liv i Klostre, var
							lidenskabelig i sin Søsterkærlighed og lidenskabelig katolsk. Hun havde
							digteriske Anlæg og synes saavel i Skyhed som i Overspændthed at have
							været Broderens kvindelige Sidestykke. En anden Søster Julie, der i sin
							Ungdom levede udelukkende som Verdensdame, endte som Hellig i gudelig
							Forsagelse, saa at Retningen mod Katolicismen synes at have ligget den
							hele Slægt i Blodet.Den stærke Tvang, hvori den unge Chateaiibriand holdtes, avlede hos ham
							en vild Trang til at være fri og sin egen Herre; den bestandige Opsigt,
							hvorunder han sukkede, avlede en alt-beherskende Drift til menneskesky
							Ensomhed. Ilede han ene ned ad Herregaardens Trapper eller gik han med
							sin Bøsse ensom paa Jagt, følte han alle Lidenskaber koge og bruse i sit
								 Indre i vild Henrykkelse over
							uforstyrret at kunne drømme og længes. Ulykkelig som han i Andres
							Selskab følte sig, beruste han sig, naar han var ene, i Drømme om Lykke,
							ærgerrige Drømme, Digterdrømme. I halvt aandige, halvt sanselige
							Drømmerier og Længsler formede han sig da Billedet af en
							overmenneskeligt dejlig Kvinde, en ung Dronning, prydet med Diamanter og
							Blomster, hvem han elskede og af hvem han blev elsket i Neapels eller
							Siciliens duftende Maaneskinsnætter. Og naar han da vaagnede af disse
							Drømme og genfandt sig selv som den lille ubetydelige Bretagner han var,
							kejtet, uberømt, fattig og maaske talentløs, da fortvivlede han.
							Misforholdet mellem hvad han attraaede og hvad han var trykkede ham til
							Jorden.Han var først bestemt til Søofficer, men en uovervindelig Afsky for
							Disciplinen kom ham her i Vejen, saa bestemtes han til den gejstlige
							Stand, men Følelsen af hans Uskikkethed til et Liv i Afkald bragte ham
							til at springe tilbage herfra. I sit dybe Mismod foretog han et
							Selvmordsforsøg. Endelig blev han ved et Familiemagtsprog, der gjorde
							Ende paa Uvisheden, Underløjtnant og fandt sig ret vel heri; som Medlem
							af en højtanset Slægt blev han indført ved Hoffet, forestillet for
							Ludvig den 16de, og saa de sidste Glimt af Kongemagtens gamle Pragt og
							Formvæsen. To Aar efter brød Revolutionen ud og i 1790 blev Adelen
							afskaffet. Han tog sin Afsked som Officer, og da ingen Opgaver viste sig
							for ham i Fædrelandet under den ny Tingenes Orden eller Uorden,
							besluttede han, selv at bane sig en Vej, og fattede den fantastiske Plan
							at rejse til Amerika for at opdage Nordvestpassagen. Det er en
							Selvfølge, at han uden Kundskaber i den Retning, uden Forbindelser og
							pengeløs som han var, meget hurtigt saa sig nødsaget til at lade dette
							Paafund fare. Men fandt han ikke Nordvestpassagen, saa fandt han en
							anden Menneskerace, nye Forhold og en ny Natur. Meget tidligt havde
							havde han efter Læsning af Rousseau tumlet med den Tanke at skrive Naturmenneskets Epos, en Skildring af de Vildes
							Sæder, hvilke han ikke kendte Noget til. Nu stod han paa deres Grund og
							Jord. Var de end ikke ganske saa uberørte af Civilisationen, som han
							havde tænkt sig dem, saa var det ham dog ikke vanskeligt i Fantasien at
							genfremstille sig deres oprindelige Tilstand. Det første Indtryk, han
							modtog, var unegtelig selsomt. Da han paa Vejen fra Albany til Niagara
							med sin Fører for første Gang  kom ind i
							Skove, som aldrig var blevne huggede, blev han greben af en Art
							Glædesrus over sin Uafhængighed omtrent som den, han i sin tidligste
							Ungdom havde følt naar han gik paa Jagt i Bretagne. Han gik fra Træ til
							Træ tilhøjre og tilvenstre, sigende til sig selv: Her er ingen Veje
							mere, ingen Byer, intet Kejserdømme, ingen Republik, ingen Mennesker;
							han indbildte sig at være ene i Skoven, da han pludselig stødte paa en
							Snes halvnøgne, tatoverede Vilde med Ravnefjer i Haaret og Ringe i
							Næsen, som - o Under! - dansede Kvadrille efter en
							Violin, der spilledes af en lille pudret og friseret Franskmand med
							Musselinsmansketter, en forhenværende Kokkedreng hos en fransk General,
							som de mod en Betaling, der gaves i Bæverskind og Bjørneskinker, havde
							hvervet til Danselærer. Det var for en Lærling af Rousseau en ydmygende
							Indledning til de Vildes Liv: at blive Vidne til denne Dans af Irokesere
							efter en fordums Kokkedrengs Musik. De senere Indtryk var heldigvis
							renere og skønnere end dette. Chateaubriand købte Klæder og Vaaben af
							Indianerne og levede idetmindste nogle Uger samme Liv som de. Han lod
							sig forestille for Onondagernes Sachem eller Høvding (som Byron senere
							lod sig forestille for Ali Pascha), red gennem Landet, hvor undertiden
							et ganske europæisk lille Hus med Klaver og Spejle laa lige i Nærheden
							af en Irokesers Hytte, saa Niagaravandfaldet og fik i to smukke
							Florida-Piger af Musco-gulgernes Stamme Modellerne til sine berømte
							Skikkelser Atala og Celuta.I Amerika undfangede Chateaubriand Planen til sine to glimrende, korte
							Fortællinger Atala og René og til det
							vidtløftige og stilløse Arbejde, til hvilket de begge hører, det meget
							senere udgivne Les Natchez, en stor Roman om en
							Indianerstammes Undergang i Kampen mod de Hvide. Atala var det Skrift, han først stræbte at give afrundet Form.
							Efter et kort Ophold i Frankrig, hvortil Efterretningen om Kongedømmets
							Fald og Ludvig den 16des truede Stilling kaldte ham tilbage, og hvor han
							ankom Januar 1792, udvandrede han atter, kom til London, udkastede Atala og René siddende under Træerne i
							Kensington Park og stødte saa til Emigranthæren ved Rhinen med sit
							Tornyster mere tungt af Haandskrifter end af Linned. Atala blev gennemrettet under Ophold paa Marchen, ved Opbrud
							pakket i Tornystret paany, og Kammeraterne drillede ham med at rive de
							Blade af, som stak ud imellem Aabningerne foroven. Men da en Dag  under en Træfning en Granatstump havde
							saaret ham i Laaret, viste det sig, at Atala
							havde frelst hans Liv, idet to matte Kugler var prellede tilbage
							fra Tornystret. Saaret, febersyg, udtæret ankom han efter Emigranthærens
							Tilintetgørelse til Bruxelles; imidlertid var hans Broder, dennes Hustru
							og Svigerfader døde paa Skafottet i Paris, hans Moder og to af hans
							Søstre, deriblandt Lucile, nogen Tid kastede i Fængsel i Anledning af
							hans Udvandring. I London udgav han 1797 sin Bog, Essafs historique sur les Revolutions i forholdsvis frisindet
							og utvivlsomt fritænkersk Aand. Men hans Moders Død omvendte ham, siger
							han, til Kristendommen; et Omslag i Tidsaanden bidrog maaske nok saa
							meget til at forandre hans Stemning overfor den, og da han i Aaret 1800,
							efter at Bonaparte havde afsluttet Revolutionen, vendte tilbage til
							Frankrig, medførte han sit store Skrift Kristendommens Aand, i hvilket René
							blev optaget som Indskud, og hvis Udgivelse, faldt sammen med
							Bonapartes Genindførelse af den kristelige Gudsdyrkelse i Frankrig.
							Bogen stemmede altfor vel overens med Førstekonsulens Planer til at den
							ikke skulde have bragt sin Forfatter i Yndest hos Herskeren.
							Chateaubriand skilte sig dog atter fra hans Begering efter Betsmordet
							paa Hertugen af Enghien 1804.Dette er Hovedtrækkene af den Mands Historie som Yngling, der i Aaret
							1800 opnaaede Digterry som Forfatter til Atala.
							Hans Karakter var endnu mere særegen end hans Historie. Han var ærekær
							og æresyg, forfængelig og forlegen, altid vaklende i Tilliden til sine
							Evner og dog ikke blot udstyret med Geniets Selvfølelse, men med en
							Egenkærlighed, som stødte Alt ned i Ligegyldighedens Afgrund, der ikke
							umiddelbart tjente ham selv. Han var kommen for sent til Verden og
							opdraget under for særegne Omstændigheder til at kunne have Tro til
							Bevolutionen og det Sæt af det 18de Aarhundredes Tanker, den indfattede.
							Han var kommen for tidligt til Verden til at opleve det nittende
							Aarhundredes Videnskabelighed og gennem den vinde en ny Tro og et nyt
							Holdepunkt. Han blev da en Art Nihilist i Fortidens Tjeneste, en Aand,
							der, som han atter og atter gentager det, troede paa Intet; han tilføjer
							vel altid, naar han ikke glemmer det: «(undtagen i. Religionen)»; men et
							Menneske er efter sit Væsen Troende eller Tvivler, og det er kun en
							Indbildning, som Halvdannelsen fremmer, at man kan være troende i
							Religionen alene, naar man i alt Andet er uden enhver Tro.  Chateaubriands Erindringer
							er fulde af den Art Udbrud om et Navns og et Rys Forgængelighed og
							Intethed, som senere er saa hyppige hos Byron. Der er uden Tvivl en god
							Del Affektation i disse Udbrud, men en virkelig Livslede og et stadigt
							Tungsind røber sig alligevel i dem. «Da jeg ikke tror paa Noget,
							undtagen i Religionen, er jeg mistænksom overfor Alt . . . Den smaalige
							og latterlige Side af Tingene viser sig altid først for mig; i mine Øjne
							gives der i Grunden hverken store Genier eller store Genstande ... I
							Politik har min Overbevisnings Varme aldrig varet længere end min Tale
							eller mit Flyveskrift til Ende . . . Jeg kender ikke i hele
							Verdenshistorien et Ry, som kunde friste mig; skulde jeg bukke mig for
							at tage den største Hæder i Verden op, naar den laa for mine Fødder og
							jeg ved saa lidt kunde tilegne mig den, saa vilde jeg ikke gøre mig den
							Ulejlighed. Havde jeg selv kunnet skabe mig, saa havde jeg maaske gjort
							mig til Kvinde af Lidenskab for Kvinderne; eller hvis jeg havde gjort
							mig til Mand, havde jeg først skænket mig Skønhed, dernæst, for at tage
							mine Forholdsregler mod Kedsomhed, min værste Fjende, havde jeg nok
							villet være en stor Kunstner, men ukendt og alene brugende mit Talent
							for mig selv. Fører man Livet tilbage til dets sande Værd, og frigør man
							det for al Humbug, finder man kun to Ting af Værdi, Religion i Forening
							med rige Evner og Elskov i Forening med Ungdom, det vil sige Fremtid og
							Nutid; Resten er det ikke Umagen værd at tænke paa .... Udenfor
							Religionen har jeg ingen Tro. Hvis jeg havde været Hyrde eller Konge,
							hvad skulde jeg da have gjort med mit Scepter eller min Stav? Jeg var
							bleven lige træt af Hæder og Geni, Arbejde og Fritid, Medgang og
							Modgang. Alt trætter mig: jeg slæber med Møje min Kedsomhed med mig,
							altsom Dagene gaar, og saaledes bortgaber jeg overalt mit Liv (et je vais partout bâillant ma vie)»*).
							Hvormegen Lidenskab var ikke bleven bort-ødslet paa Fantasterier og
							poetiske Drømme, før Ghateaubriand naaede til denne kedsommelige
							Kedsomhed! I Atala sprudler Lidenskaben endnu
							som en varm Kilde, men dens Stænk er som af en svidende, fortærende
							Vædske:Den gamle Indianer Chactas fortæller en ung Franskmand, hvem
							Chateaubriand har givet sit andet Fornavn René, sin Ung-domshistorie.
							Han er bleven fangen af en fjendtlig Indianer *) Mémoires d'Outre-Tombe I 207, 451, II 129. stamme og dømt til Døden paa Baalet; da
							fatter Datteren af Stammens Høvding, Atala, Godhed for ham og nærmer sig
							Stedet, hvor han staar bunden; han anser hende først for den Jomfru, som
							førtes til Krigsfangen i de sidste Timer før Dødsdommens Fuldbyrdelse,
							dog hendes Hensigt er ikke den at trøste ham, men om muligt at befri
							ham. Han gribes af Elskov til hende, opfordrer hende til at fly med ham
							og blive hans, men hun vil det ikke, og han bliver, forsinket ved hendes
							Modstand, anden Gang Fange. Allerede er han kranset med Blomster, malet
							blaa og rød i Ansigtet, smykket med Perler i Ørene for at brændes, da
							Atala anden Gang flygter med ham. Bogens Hovedindhold er Fremstillingen
							af denne Flugt, af Chactas' Attraa og Atala's forunderlige Blanding af
							Lidenskab og Tilbageholdenhed, som bringer hende til afvekslende at være
							lutter Hengivelse og lutter Modstand. Hendes Væsen opklares, da hun
							meddeler Chactas, at hendes Moder, som blev forført af en Hvid, har
							ladet hende kristne og har taget det Løfte af hende at forblive ugift
							til sin Død. I sin Fortvivlelse over dette Løfte og i sin Angst for ikke
							at kunne holde det, tager Atala hemmeligt Gift og udaander i sin Elskers
							Arme understøttet af en gammel Missionær, som optager det unge Par i sin
							Hytte.Man maa selvfølgelig søge til Fortællingen selv for at faa det fulde
							Indtryk af, hvilken brændende Lidenskab og hvilken lyrisk Flugt den har.
							Man kan ligesaa lidt gennem Indholds-gengivelse og Citater give en
							Forestilling om den Styrke, hvormed de selsomme Naturomgivelser er
							malte. Men det er let at paavise, hvorledes Chateaubriand fortrinsvis og
							uvilkaarligt anvender en Blanding af det Rædselsfulde og det Erotiske
							som Virkemiddel. I den egenlige Elskovsscene er der ikke blot ødslet med
							Larm af Klapperslanger, Hyl af Ulve, Brøl af Bjørne og smaa Tigre som
							ledsagende Musik, men anvendt en Storm, der bringer Skovene til at
							knage, og et uigennemtrængeligt Mørke, nu og da sønderrevet af Lyn i
							Lyn, der antænder en Skovbrand. Rundt om de Elskende brænder allerede
							Granerne som Fakler ved deres Bryllup, Atalas Modstand er ved at
							knækkes, da et advarende Lyn slaar ned lige for hendes Fødder. Herefter
							er det, at hun tager Gift, og i hendes sidste Ord til Chactas synes
							Lidenskabens Skovbrand at fortsætte Branden i Naturen:«Hvilken Kval, uophørligt at se dig ved min Side, fjernt fra alle
							Mennesker i den dybe Ensomhed, og at føle en uovervindelig  Skranke mellem dig og mig! At tilbringe mit Liv
							ved dine Fødder, at tjene dig som Slavinde, at berede dit Maaltid i en
							eller anden ukendt Krog af Verden, det havde været min højeste Lykke;
							denne Lykke var jeg saa nær, at jeg kunde røre ved den, og kunde dog
							ikke nyde den. Hvilke Planer og Drømme har jeg ikke undfanget! Der var
							Øjeblikke, hvor jeg ønskede at være den eneste levende Skabning paa
							Jorden foruden dig, andre, hvori jeg følte en Guddom stanse mig i min
							skrækkelige Attraa og ønskede Tilintetgørelse over denne Guddom, hvis
							blot jeg, knuget til dit Bryst, da havde kunnet rulle med dig fra
							Afgrund til Afgrund mellem Ruinerne af Gud og Verden!»Saa overraskende disse Udbrud af hensynsløs Lidenskab er, og saa nyt som
							Sceneriet var, der fremhæver dem, saa føler man dog, at disse Toner og
							disse Malerier var lige umulige, hvis Rousseau ikke var gaaet forud og
							hvis hans digteriske Forsøg ikke var blevne fortsatte af en anden større
							Aand udenfor Frankrig.IIDet betydeligste Værk, Rousseau som Digter har frembragt, er La nouvelle Héloïse.Det Nye i denne Bog bestaar for det Første deri, at det er den, som tager
							Livet af Galanteriet og dermed af det tidligere fransk-klassiske
							Tidsrums Grundsyn paa Følelserne. Dette Grundsyn var det, at alle ædle
							og fine Følelser var Civilisations-Frem-bringelser, Elskov fremfor alle.
							Det er klart nok, at en vis Kultur er fornøden, før en Følelse som
							Kærlighed kan opstaa. Før den kvindelige Kjole var til, var der ikke
							Kvinder, men kun Hunner, og før der var Kvinder, var der ingen
							Kærlighed. Ud fra denne i sig selv rigtige Tanke var den forud for
							Rousseau gaaende Tidsalder kommen til det Resultat, at Alt, hvad der
							tilhyllede den nøgne Lidenskab, ret egenlig adlede den og gav den sit
							Værd. Jo mere tilsløret og omskrevet, jo mere forberedt og antydet den
							var, des mindre raa. Hin Tids Sæder og hin Tids Literatur var jo et
							Udslag af selskabelig Dannelse, og denne Dannelse var kun de højeste
							Kreses. Vil man have et literært Eksempel paa i hvor høj Grad man
							foretrak en sleben Form og forædlede Følelser for Natur og Lidenskab, da
							læse man  Marivaux's Teater. De Elskende
							hos Marivaux er to Væsener af samme Opdragelse og vel at mærke af samme
							Stand. Vi finder ikke her som i vort Aarhundredes Skuespil en fornem
							Dame, der elsker en Mand af simpel Afstamning, eller Skikkelser som
							Lakajen Ruy Blas, der vinder en Dronnings Yndest. Forklæder hos Marivaux
							en enkelt Gang Herren sig som Tjener eller Frøkenen sig som Kammerterne,
							opdager de straks hinanden gennem Forklædningen. Deres Samtale er en
							stadig Søgen og Und-flyen, Fremrykken og Tilbagevigen, lutter
							Hentydninger og Halvheder, tusinde Omveje, maskerede Tilstaaelser og
							undertrykte Suk i en behagesyg men klædelig Maniererthed. For Rousseau
							er denne Maniererthed imidlertid latterlig som unaturlig. Som han i Alt
							foretrækker Naturtilstanden, saaledes ogsaa i det Erotiske, og Elskov i
							Naturtilstanden er for ham en Lidenskab, uimod-staaelig og voldsom. Hos
							ham er vi langt fra hine Scener hos Marivaux, i hvilke den Knælende selv
							under Knæfaldet ikke glemte en ulastelig Holdning, medens han trykkede
							Spidsen af en Handske til sine Læber. Hans Helt Saint-Preux er med al
							sin Ridderlighed og Moral en Elektrisermaskine, ladet med Lidenskab,
							deklamerende, voldsom, selvforglemmende, og hint første Kys i Lunden ved
							Clarens fremkalder en Skælven, en Tilstand i Ild, som var Lynet slaaet
							ned; idet Julie bøjer sig mod Saint-Preux og kysser ham, daaner hun paa
							Stedet og falder i en Afmagt, der ikke som Paryktidens er et Koketteri,
							men en Følge af Lidenskabens overvældende Magt hos det unge sunde
							Naturbarn.Det andet nye Træk hos Rousseau er det, at Saint-Preux og Julie ikke er
							Jævnlige. Hun er en fornem Mands Datter, han en fattig Huslærer, en
							Plebejer. Som senere i Werther's Lidelser er her
							med Elskovslidenskaben forbunden den lighedselskende Plebejers Vilje til
							at kæmpe sig i Vejret; og dette er ingen Tilfældighed; thi Lidenskaben
							selv skaber Lighed, det fornemme Selskabs Erotik udvikler sig altid let
							til Galanteri.Det tredje betydningsfulde Træk i denne Bog er det, at som Lidenskaben
							træder istedenfor Galanteriet og Standforskelligheden istedenfor den
							aristokratiske Kaste-Lighed, saaledes træder den moralske Følelse, en af
							Overbevisning udsprungen Hævden af Ægteskabet istedenfor den Ærbarhed,
							hvis eneste Aarsag var aristokratisk Stolthed, den Selvagtelse, der i
							den fornemme Literatur tjente som Dyd, naar der ellers var nogen Dyd.Dette Ord havde hidtil ikke havt nogen Kurs; det blev et Løsen for
							Rousseau og hans Skole, et Løsen som ikke staar i nogen Strid med det
							andet Feltraab: Natur, siden Dyden netop for Rousseau er en
							Naturtilstand. Den umiddelbart forudgaaende franske Literatur havde
							efter det højere Selskabs Mønster gjort sig lystig over Ægteskabet.
							Rousseau bød da Tidsaanden Spidsen ved at skrive en Bog til dets
							Forherligelse. Bogens Heltinde giver vel efter for sin Elskers
							Lidenskab; men hun gifter sig med en Anden, hvem hun forbliver tro, saa
							at her, som senere i Werther, den egenlige
							Elsker gaar glip af Pigen, idet Heltinden forenes med en Hr. Wolmer, der
							(som Albert i Werther, Eduard i Forførerens Dagbog) er ligesaa ulastelig som
							uinteressant. Det moralske Element, der hos Rousseau hævdes og prises
							som «Dyden», er det samme, der senere under den religiøse Reaktions
							Indflydelse hos Chateaubriand optræder som det religiøst bindende Løfte.Og saa endnu et Træk, det sidse: Løsenet «Natur» maa opfattes aldeles
							bogstaveligt. For første Gang fremtræder udenfor England den egenlige
							Naturfølelse i Romanen og afløser Kærligheden i Saloner og Haver. Under
							Ludvig den 15des Tid og Regentskabet opholdt man sig (i Bøgerne som i
							Livet) i Boudoirs, i hvilke den lette Samtale og Letfærdigheden fandt
							sig lige vel tilpas. I Værelserne ligesom paa Prent i Voltaires Poésies fugitives forekom uendeligt mange Amorer
							og Gratier. I Haverne omfavnede den bukkefodede Pan slanke, hvide Nymfer
							ved det kunstige Vandspring. Den fortræffelige Maler Watteau og de
							ringere Malere Boucher og Låneret har opbevaret os Billeder af hin Tids
							landlige Fester, af disse Haver med skyggefulde Gange og stille Skjul,
							hvor de pyntelige, fornemme Herrer og Damer, forklædte som Pierrot'er og
							Colombiner, med deres erotiske Leg, deres Leflen og Hvisken følte sig
							hjemme som iblandt de rette Kulisser for den fri og frivole Maskespøg.
							Men kast nu herfra Blikket paa Sceneriet i La
								nouvelle Héloïse!Rousseaus Statue staar den Dag idag paa en lille Ø, der ligger i
							Genfersøen, hvor dens Sydspids borer sig ind i Genéve. Denne Egn er en
							af de dejligste i Verden. Gaar man lidt forbi Øen over endnu en Bro, ser
							man tydeligt Rhonen styrte sig brusende og skumhvid som et
							Trollhättafald ud i Søen. Nogle Skridt endnu og man ser den hvide Strøm
							løbe sammen med Arves graalige Snevand. Floderne løber ved Siden af
							hinanden, be  varende hver sin Farve.
							Langt borte øjner man Montblancs hvide Snespids mellem to mægtige
							Alperygge. Henad Aften bliver disse Bjergrygge mørke, og over dem ses
							Sneen paa Montblanc glødende som blege Roser. Det er som om Naturen
							havde samlet alle sine Modsætninger her. Selv i den mildeste Aarstid
							mærker man, naar man nærmer sig de brusende, hvidgraa Bjergstrømme, en
							isnende Kulde. Paa en eneste Spaseretur føler man i Læ hed Sommer, faa
							Skridt videre barsk Efteraar med bidende Vind. Man gør sig intet Begreb
							om Luftens kolde Friskhed og Styrke her. Kun Solen minder om Syden og
							Stjernernes stærke Tindren ved Nat. De ligner ikke som i Norden lyse
							Punkter paa Himmelhvælvingen, det ser ud som hang de løse i Luften. Og
							Luften selv er som var den et stærkt massivt Legeme, man indaandede.Sejl da op ad Søen til Vevey! Bag Vevey Alpeskrænterne med de sydlandske
							friske Træer og Vinhaver. Hinsides Søen de mørkeblaa uhyre Klippemure,
							der lukker Udsigten ogsaa til Søens Sider, alvorlige, truende, mens
							Solen leger med Lys og Skygge ned ad Bjergskrænterne. Ingen Sø er blaa
							som Genfersøen. Sejler man paa en smuk Sommerdag ned ad den, ligner den
							blaat Atlask, som skiftende Farve spiller i Guld. Dette Land er et
							Feland, et Drømmeland, hvori mægtige Bjerge kaster deres sorte-blaa
							Skygger ned i et himmelblaat Vand, under en tindrende, straalende Sol,
							der mætter Luften med sine Farver. Sejl saa lidt længere op ad Søen til
							Montreux! Klippefæstningen Chillon, et Fængsel, i hvilket Middelalderens
							barbariske Grusomhed har samlet alle sine Pinselsredskaber, er opført
							ude i Vandet. Dette Vidnesbyrd om vilde, frygtelige Lidenskaber ligger
							her i en Natur, som kan kaldes fortryllet. Her er Søen aaben, Skuet
							mindre særegent, Klimaet mere sydlandsk end ved Vevey. Man ser som et
							hemmelighedsfuldt Blaalys, i hvilket Himlen, Alperne og Leman-søen
							smelter sammen. Gaa saa nogle Skridt videre til Clarens og stands i hin
							Kastanielund, som den Dag idag kaldes Bosquet de
								Julie! Den ligger højt oppe paa en Udpynt; fra den ser man
							Montreux ligge inde i Bugten lunt og gemt; og kaster man et Blik omkring
							sig, vil man forstaa, det var fra dette Sted, at Naturfølelsen udbredte
							sig over Europa. Man staar her i Rous-seaus Fødeegn og paa Skuepladsen
							for hans Nouvelle Héloïse. Det var dette
							Sceneri, der fortrængte Regentskabstidens.Dersom vi sammenfatter, kan vi nu med Lethed forfølge, hvor  ledes Chateaubriands første Digtning forholder
							sig til Rousseau's berømteste Roman. Først og fremmest arver
							Chateaubriand Kærligheden til Naturen. De stærkt farvede Malerier af
							Nordamerikas Natur, som den var paa Ludvig den 14des Tid, har
							Skildringerne af Schweizernaturen til Forgængere. Men der er den Forskel
							paa Rousseaus og Chateaubriands Landskaber, at disse sidste er ganske
							anderledes afhængige af Helts og Heltindes Sindsstemning. Er der Uvejr i
							deres Hjerter, raser Uvejret ogsaa uden om dem. Personligheden, det
							enkelte Menneske, smelter her ganske anderledes end i det 18de
							Aarhundredes Literatur sammen med Naturomgivelserne og gennemtrænger dem
							med sin Lidenskab og sin Stemning.Hvad Helt og Heltinde selv angaar, da er de som Vilde endnu langt
							fjernere fra Galanteriet, endnu langt mere Naturmennesker end de
							Forelskede hos Rousseau. Og forekommer der end atter og atter en
							Vending, som det var umuligt at den røde Mand kunde sige, saa har ogsaa
							mange af de erotiske Ytringer et Skær af de Vildes Folkepoesi, som i det
							18de Aar-hundrede var aldeles ukendt i Frankrig. Man læse f. Eks.
							Krigerens Kærlighedssang, der begynder med de Ord: «Jeg vil ile saa
							stærkt, at jeg, før Dagen naaer Bjergenes Toppe, kan komme til min hvide
							Due mellem Skovens Ege. Jeg har bundet et Halsbaand af Porcelæn om
							hendes Hals; dets tre røde Kugler taler om min Elskov, dets tre violette
							om min Frygt, dets tre blaa om mit Haab o. s. v.»Til Standsforskellem mellem de Elskende hos Rousseau, der saa godt
							stemmer med hin revolutionære Tid, svarer her Reli-gionsforskellen, som
							i det nye Aarhundrede ved Reaktionen mod Voltaire faar en ny Vigtighed,
							og hermed staar det, som alt antydet, i Forbindelse, at et katolsk Løfte
							om at forblive ugift her spiller samme Rolle som hos Rousseau det rent
							sædelige Bud. Her er altsaa Fremgang i Kolorit, i Personlighedens
							Udvikling, i Forstaaelse af en Folkeaand og Race-Ejendommelighed, der
							ligger Civilisationen fjernt, men forsætlig Tilbagegang i Moralens
							Afløsning ved katolsk Klosterreligiøsitet og naturfjendsk Forsagen.
							Lidenskaben hvæsses saa at sige paa Katolicismens Alter, og den faar,
							idet den naturstridigt kues, hin unaturlige Vildhed og Glød, som bringer
							Atala, den yndefulde unge Indianerpige, der saalænge havde holdt sin
							hedenske Elskers Attraa i  Tømme, til at
							udaande med et Ønske om Guds og Verdens Tilintetgørelse paa Læben, naar
							hun blot for den Pris kunde opnaa evigt at knuges til hans Bryst.IIILa nouvelle Héloïse udkom 1761. Tretten Aar
							efter forfattede i et andet Land, i meget forskellige Omgivelser, et
							ungt Geni, som kun havde lidet tilfælles med Rousseau, paavirket af hans
							Roman og hans Ideer, en lille Bog, som besad alle La
								nouvelle Héloïse's Fortrin og mange flere og ingen af dens
							Mangler, en Bog, som satte Tusinder og atter Tusinder af Hjerter i
							Bevægelse, meddelte hele Slægtled en levende Begejstring og en sygelig
							Længsel efter Døden, drev et ikke ringe Antal Mennesker til Følesyge,
							til Ørkesløshed, til Fortvivlelse og til Selvmord, og som havde den Ære
							at blive forbudt som ugudelig af den landsfaderlige danske Regering.
							Denne Bog er Werther. Saint-Preux skiftede
							Kostyme og iklædte sig den berømte Werther-dragt, den blaa Kjole og den
							gule Vest, og Rousseau's belle âme gik over i
							den tyske Literatur som die schöne Seele.Hvad er Werther? Begrebsbestemmelser udtømmer
							ikke et digterisk Mesterværks uendelige Rigdom, men man kan sige med et
							Par Ord, at denne en lidenskabelig og ulykkelig Elskovs Historie har sin
							Betydning derved at den ikke blot fremstiller en enkelt Persons
							tilfældige Lidenskab og tilfældige Ulykker, men er behandlet saaledes,
							at en hel Tidsalders Lidenskaber, Længsler og Kvaler har fundet deres
							Udtryk deri. Fortællingens Helt er en ung Mand af borgerlig Æt, der er
							anlagt til Maler og dyrker Malerkunsten af Tilbøjelighed, men som af
							ydre Stilling er Gesandt-skabssekretær. Denne Yngling har Goethe
							imidlertid uvilkaar-ligt udrustet med sin egen hele Maade at se, føle og
							tænke paa som ung, med sin rige og sprudlende Genialitet, og saaledes
							forandrer Werther sig til et stort Sindbillede; han er mere end en ny
							Tids Aand, han er en ny Tids Geni. Han er næsten for rig og stor for sin
							Skæbne. Der er maaske endog en vis Uoverensstemmelse mellem Bogens
							første Del, hvor Werthers Aand aabenbarer sig i sin energiske Sundhed og
							Ungdomskraft, og anden Del, i hvilken han bukker under; i den første
							Halvdel har Werther mere af Goethe selv, der jo heller ikke dræbte sig,
								 i den anden Halvdel mere af den unge
							Jerusalem, hvis ulykkelige Død gav Anledning til Bogen. Men som Werther
							er, er han ligefuldt en Type. Werther er ikke blot et Naturvæsen ved sin
							Lidenskabelighed, han er Natur i den fremragende Forstand, hvori Geniet
							er det. Idet han taber sig i Naturen, føler han Naturens hele uendelige
							Liv indeni sig og sig som «forgudet» derved. Man opslaa f. Eks. Werthers
							beundringsværdige Dagbogsoptegnelse fra den 18de August 1771. Den er
							mægtig og genial som en Monolog af Faust. Man læse denne Skildring af
							hvorledes «Naturens indre, glødende, hellige Liv» aabner sig for ham,
							hvorledes han ser alle «de uudgrundelige Kræfter virke og skabe i
							Jordens Dybder, hvorledes han smægter efter «at drikke svulmende
							Livsglæde af det Uendeliges skummende Bæger for med sit Væsens
							indskrænkede Kraft at føle om saa kun en Draabe af det Væsens Salighed,
							som frembringer Alt i og ved sig selv», da vil man forstaa, hvorledes
							han, da han begynder at føle sig som en Indespærret, der ingen Udvej
							øjner, kan gribes af en brændende, saa at sige panteistisk Attraa efter
							at kaste sin Mennesketilværelse fra sig for «med Stormvinden at
							sønderrive Skyerne og gribe Bølgerne» - og da vil man føle det
							Berettigede i det Udbrud, hvormed han dør: «Natur! din Søn, din Ven, din
							Elsker nærmer sig sin Ende».Det er uundgaaeligt, at en Sjæl, der kræver saa megen Plads, maa støde an
							i det snevre Samfund, særligt som dette havde ordnet sig efter faste
							Regler henimod Slutningen af det selskabeligste af alle Aarhundreder.
							Werther afskyr Reglen paa alle Omraader. I hin Tid, da Poesien var
							omspændt af Regler, fører han alle disse Regler for Digtekunsten tilbage
							til «at indse det Fortræffelige og vove at udtale det.» Og Kunstner som
							han er, har han lige saa kætterske Meninger om Malerkunsten som om
							Poesien. Han træffer en ung Kaldsfælle, der kommer lige fra Akademiet og
							som slaar ham om Ørene med Navnene paa alle de bekendte Teoretikere,
							deriblandt Winckel-mann og Sulzer. Denne Fyr er ham en Rædsel. «Naturen
							alene, skriver han, danner den store Kunstner. Man kan sige meget til
							Fordel for Reglerne, omtrent lige saa meget som til
								Ros for det borgerlige Samfund. Et Menneske, der danner sig
							efter dem, vil aldrig frembringe noget slet eller usselt, ligesom En,
							der lader sig regulere af Love og Velanstændighed, aldrig kan blive en
							utaalelig Nabo eller mærkværdig Kæltring; til Gengæld  vil enhver Regel, man sige hvad man vil,
							ødelægge den sande Naturfølelse og det sande Udtryk for den.» I dette
							Werthers Had til de udenfra givne Regler ligger ogsaa hans Afsky for
							alle Kunstudtrykkene paa Skønhedens Omraade som paa Samfundets. Derfor
							skærer Werther Tænder af Forbitrelse, naar Fyrsten, som har lidt
							Skønhedssans, i Samtale med ham om Kunst, overfor Werthers personlige
							Udbrud lige med et i den bedste Mening plumper ud med et eller andet
							stemplet æstetisk Kunstord; derfor oprøres han i Samtalerne med Albert
							over det færdige Register af Samfundsdomme, denne har til sin Raadighed:
							«Hvor-for, udraaber han, maa dog I Mennesker, naar I taler om en Sag,
							straks udbryde: det er dumt, det er klogt, det er godt, det er ondt!
							Hvad vil det altsammen sige? Har i derved udforsket Handlingens indre
							Forhold, de Aarsager, hvorfor den skete, hvorfor den maatte ske? Havde I
							det, saa vilde I ikke være saa hastige med Eders Domme.» Derfor oprøres
							han over Gesandtens Pedanteri, naar denne retter smaalig Stil i hans
							Em-bedsbreve; derfor ønsker han al Landsens Ulykke over den teologiske
							Blaastrømpe, der har ladet de smukke Nøddetræer i Præste-gaardshaven
							hugge om; derfor saares han med ét Ord dybere end fornuftigt er af al
							død Lærdoms anmassende Paastande, af alt livløst og højtideligt
							Formvæsen, alle Samfunds-Rangfølgens Fordringer paa Underordning og
							Lydighed.Han tyer da til Børnene, som er «hans Hjerte nærmest paa Jorden» og til
							de Udannede, hvem sande Følelser og sande Lidenskaber giver en Skønhed,
							Intet i hans Øjne kan overtræffe. Han behøver da ogsaa kun at sidde og
							iagttage Pigerne, som henter Vand ved Brønden, for at mindes
							Patriarkernes Dage, Rebekka og Eliezer, og kun selv at koge sine
							Sukkerærter for at leve i Minderne om hin homeriske Tid, da Penelopes
							overmodige Friere selv slagtede og stegte deres Føde. Naturen fortryller
							og henriver ham. Naar han ikke er kristen; naar han, som han udtrykker
							sig, ikke hører til dem, som er givne Sønnen, fordi hans Hjerte siger
							ham, at Faderen vil beholde ham for sig selv, da beror dette paa, at
							Faderen for ham er Naturen, og Naturen, hans Gud.Hvorhen han vender sig, støder han i Samfundet an, forstandigt ordnet som
							det er ved kolde og stivnede Regler. Han udvises paa den mest krænkende
							Maade af et fornemt Selskab, blot fordi han, intet anende, skønt
							borgerlig er bleven staaende  i Salen hos
							sin Foresatte, hvor en Kres af Aristokratiet om Aftenen indfinder sig.
							Han, som selv er brændende og ulykkeligt forelsket, interesserer sig for
							at frelse en Ulykkelig, hvem en uovervindelig og ikke uigengældt erotisk
							Lidenskab har drevet til et Voldtægtsforsøg og til Mord af en Medbejler,
							og bliver ikke alene afvist af den strenge Ordens Repræsentanter, men er
							endog ved Loven forpligtet til at vidne imod Den, han saa inderligt
							gerne vilde beskytte og frelse.Og alt dette er endda kun Biomstændigheder. Den Pige, han elsker og som
							han, hvis den givne Orden ikke stod imellem dem, med Lethed kunde vinde,
							er en Andens Brud. I dette sidste Sammenstød brister hans Hjerte.Saaledes fremstiller denne Bog det fulde Hjertes Ret og Uret overfor
							Hverdagslivets Regler, dets Uendelighedstrang, dets Frihedstrang, der
							føler Livet som et Fængsel og alle Samfundets Skillemure som
							Fængselsvægge. Alt, hvad Samfundet byder, er, siger Werther, at male
							Fængselsvæggene for hver Enkelt, at male dem perspektivisk med lyse
							Udsigter til en vid Synskres. Men Væggene selv brydes ikke ned. Derfor
							denne Renden Panden imod Væggen, denne lange Hulken, denne dybe
							Fortvivlelse, som først lindres ved et Pistolskud i Hjertet. Napoleon
							bebrejdede den Dag, han havde sit Møde med Goethe, denne, at han havde
							forbundet Kærlighedshistorien med Misforholdet til det fornemme Selskab;
							men som man ser med Urette; thi begge disse Forhold griber ind i
							hinanden og udtrykker Bogens Idé.Hvad her er fremstillet er ikke som i La nouvelle
								Héloïse Dydens og den deistiske Religiøsitets Overvinden af
							Naturdrift og Lidenskab, men Lidenskabens skæbnebestemte Udviklingsgang.
							Med Nødvendighed gaar i denne Hjertets Tragedie den regel-trodsende
							Natur og den regelløse Lidenskab til Grunde. Bogens Slutning er iøvrigt
							ikke opfunden af Goethe; til den er et Haand-skrift, der fremstiller den
							unge Jerusalems Endeligt, benyttet (det findes i Kestners Bog om Goethe
							og Lotte). I de sidste Linjer er kun et enkelt Ord forandret som
							vulgært. I Haandskriftet staar «Barbiergesellen trugen ihn.» Bogen ender
							saaledes: «Hand-werker trugen ihn, kein Geistlicher hat ihn begleitet.»
							I sin skærende Korthed udtrykker denne Sætning, at et Liv er endt, der i
							Strid med sig selv og med Samfundet, dødeligt saaret i sine Sympatier,
							er bukket under. Haandværkere bar ham; thi det borgerlige Samfund holdt
							sig farisæisk tilbage; ingen Præst 
							ledsagede ham; thi han var Selvmorder og havde trodset Religionens Bud;
							men han elskede Menigmand og omgikkes de Udannede, derfor fulgte de ham
							til Graven.Det er bekendt, hvilken Strøm af følsom Digtning denne Bog affødte,
							hvorledes dens Følelsesliv snart blev forplumret til det massiveste
							Føleri, som hos Tyskerne Clauren og Lafontaine og hos vor Rahbek, snart
							fortyndet til det spædeste platoniske Sværmeri som i Ingemanns matte
							Efterligning Varners Vandringer. Men Werther
							selv er uden Skyld heri; thi Fortabtheden i Følelseslivet er kun Bogens
							ene Side. Ud fra denne, midt i al denne Fortabthed, fremsprudler en saa
							sund Naturfølelse og Livsfølelse, saa kraftig og saa revolutionær en
							Vrede over Samfundets Vedtægtsliv, dets Fordomme, dets Tvangsregler,
							dets Frygt og Sky for Geniet, hvis Strøm kunde gaa over sine Bredder og
							overskylle «Tulipanbedene og Køkkenhaverne» paa begge Sider, at
							Hovedindtrykket af Bogen er og bliver den Trang til Oprindelighed og
							Poesi, som den udfolder, vækker og tilfredsstiller.Hvilket Fremskridt er her ikke sket siden La nouvelle
								Héloïse. Først er her den endnu langt renere og dybere Følelse
							for Naturen end hos Rousseau. Og hertil kommer i Opfattelsen af
							Landskabet en ny Synsmaade, som betinges ved den store literære
							Begivenhed, der i Mellemtiden var forefaldet, Udgivelsen af Ossian, der gjorde et saa overordenligt Indtryk.
							Den skotske Barde smeltede jo selv Bonapartes haarde Hjerte, saa at han
							langt foretrak ham for Homer. Dengang troede man endnu paa Ossian's fulde Ægthed, medens man senere i
							modsat Overdrivelse vendte sig bort fra disse Digte med samme Uvilje,
							som et Selskab føler, der i en Have har ladet sig henrive til Sværmeri
							af en Nattergals Toner og saa opdager den Skelm, der havde skjult sig i
							Buskene og var Nattergalen. Det lykkedes Macpherson i de Samtidiges
							Hjerter at fortrænge Homer. Han paavirkede ogsaa Goethe. Derfor
							fortrænges her i Werther den sunde homeriske
							Naturanskuelse, som raader i Romanens første Del, af de urolige
							ossianske Taagebilleder, der i dens anden Del svarer til den stigende
							Sygelighed, til Lidenskabens Uro og Lyrik.Kun usikkert var i Rousseau's Roman den kvindelige Hovedfigur tegnet.
							Her, som næsten overalt, mangler i den franske Poesi Kvindeligheden
							Naivetet. Uendeligt staar Heltinden tilbage for sin Navne, den virkelige
							Héloïse, i Lidenskabens Sandhed og 
							Ægthed; hvert Ord hos denne er følt, men Julies sammensatte Sætninger er
							kolde. Hvert Øjeblik forfalder hun til Foredrag om Dyden og om det
							højeste Væsen. Hun har Vendinger som denne: «I den Grad er alle
							menneskelige Anliggender et Intet, at naar det Væsen undtages, der
							eksisterer ved sig selv, gives der intet Skønt undtagen det, som ikke
							er» hun mener vore Illusioner. Julie udfolder Følelser og Fornuftgrunde
							i højtravende Stil. Hvor naiv og naturlig tager ikke den kraftige
							Charlotte sig ud i Modsætning til hende, f. Eks. i hin berømte
							Situation, da hun skærer Brødet til sine Søskende. Naar der hos hende er
							Noget, som ikke er Læseren ret tilpas, da synder hun ikke ved
							Deklamation men ved et Stænk af følsomt Sværmeri, som i den Scene, hvor
							hendes og Werthers Tanker mødes, idet hun under Regnvejret ser ud gennem
							den fugtige Rude og udbryder i Ordet «Klopstock!»Og fra Saint-Preux til Werther er Fremskridtet lige saa stort. I
							Saint-Preux var der, som Navnet allerede antyder, endnu nogle Mindelser
							om det ridderlige Ideal. Det er Goethe, den moderne Tids Digter, som gør
							det af med dette Ideal. I hans Helte er Fremstillingen af det fysiske
							Mod, som aldrig forfejler sin Virkning paa barnlige Læsere, skudt næsten
							mere end tilbørligt til Side. Saaledes i Wilhelm
								Meisler og i Faust. Derfor er da
							Werther heller ikke en Ridder, men en tænkende og følende Verden i det
							Smaa: Han omfatter fra sit begrænsede Punkt i Rummet" den hele
							Tilværelse, og Uroen i hans Sjæl er den Uro, som bebuder og ledsager en
							ny Tidsalders Fødsel. Hans Grundstemning er uindskrænket Længsel; han
							tilhører en Tid, som forudføler og indvarsler, ikke en Tid, som opgiver
							og fortvivler. Vi vil faa at se et Modstykke til ham i Chateaubriands
							René. Grundkilden til Werthers Ulykke er Misforholdet mellem Hjertets
							Uendelighed og Samfundets Skranker. Tidligst var Heltene i Literaturen
							Fyrster og Konger; deres Kaar stod i Overensstemmelse med deres
							sjælelige Højhed; Modsætningen mellem Attraa og Magt var ukendt. Og selv
							da Literaturen udvidede Kresen af sine Foretrukne, holdt den sig til
							dem, som fornem Fødsel og Rigdom havde stillet højt over Livets lave
							Møje og Besvær. Goethe har i Wilhelm Meister
							angivet Aarsagen: «O trefold Lykkelige, siger han, er de, som deres
							Fødsel straks stiller paa Menneskehedens Højder og som aldrig har
							beboet, aldrig engang gennemrejst den ydmyge Dal, hvori saa mange
							retskafne Sjæle tilbringer et ynkværdigt Liv. Neppe er de til, før de
							stiger ombord  paa Skibet for at foretage
							den fælles store Rejse. De benytter sig af hvert gunstigt Vindpust,
							medens de Andre, som er nødt til at bære sig selv, svømmer møjsommelig
							bagefter, drager liden Fordel af gunstig Bør og titnok, naar deres
							Kræfter er udtømte, finder en rædselsfuld Død i Bølgerne.» I veltalende
							Ord er her en enkelt af Livets Fordele, Rigdommen, prist, og hvad der
							gælder om dette, det mest underordnede af Livets udvortes Goder, det
							gælder med endnu mere Styrke om alle de andre ydre Former af Lykke og
							Magt.Det er nu ved Aarhundredskiftet, at vi første Gang støder paa denne
							Modsigelse: en Personlighed, der i Aandens Verden staar som en Gud og en
							Hersker, som føler for Alt, gennem Følelsen optager det hele Alliv i
							sig, og i hvis Hjertes Fordringer der ligger Kravet paa en Almagt; thi
							en Almagt maatte han have for at kunne omdanne den kolde, haarde Verden
							til en Verden efter sit Hjerte, og som paa samme Tid er -
							hvad? er f. Eks. som Werther en Legations-Sekretær med nogle Hundreder
							om Aaret, der maa være glad, naar Arveprinsen forærer ham 25 Dukater,
							indespærret Halvdelen af Dagen i sit Kontor, det vil sige i sin lille
							Samfundsrubrik, udespærret endog af det højere Selskab, og sættende
							Livets hele Salighed og Fylde i Besiddelsen af et enkelt Pigebarn, hvem
							saa den første, den bedste Filister snapper bort for hans Næse. Overalt
							hvor han har en Evne, mødes den af en Skranke, overalt hvor han har en
							Attraa, mødes den af en Tvangsform, og hvor han har en brændende Drift,
							en nagende sjælelig Tørst, hvor han udstrækker sine Hænder i Lidenskab,
							svarer Samfundsforholdene ham et uafviseligt Nej. Det er da som var der
							et stort, et grueligt Misforhold mellem den Enkelte og den almindelige
							Tilstand, Hjertet og Forstandsordenen, Lidenskabens Love og Samfundets
							Love - og dette Indtryk laa dybt i Slægten. Det stod for denne
							Slægt, som var der noget Galt etsteds i Tilværelsens store Maskineri og
							som var det ved at gaa ud af sine Fuger. Snart hørte man det knage og
							briste, da hin Tid kom, da alle Mure nedbrødes og alle Former sprængtes,
							da alt Bestaaende styrtede overende og alle Standsforskelle med ét Slag
							forsvandt, da Luften fyldtes med Krudtrøg og med Marseillaisens første
							Toner, da Rigers hundredaarige Grænser flyttedes og omflyttedes, Konger
							halshuggedes og afsattes, en tusindaarig Religion afskaffedes, en
							korsikansk Artilleri-Løjtnant udraabte sig selv til Revolutionens
							Arving,  erklærede alle Baner aabne for
							Talentet, og da man saa en fransk Værtshusholders Søn bestige Neapels
							Trone og en forhenværende Grenader gribe Sverigs Scepter og bemægtige
							sig Norges.IVGhateaubriand hører ikke som Goethe til Fredens Mænd. Der stod en
							Tilintetgørelsens Stjerne over hans Vugge; der er intet Aar imellem hans
							Fødsel og Napoleon Bonapartes, og hin Sværdtids mørke og grusomme Aand
							fornemmes i hans Skrifter og har meddelt dem en egen vild Poesi.Men, kunde man indvende, har han da virkelig noget tilfælles med Roussean
							og Goethe, har han virkelig lært Noget af dem? Jeg anser det for
							godtgjort, at ikke blot han men hele hin Tidsalder var dannet af de
							Bøger, vi nys har gennemgaaet kritisk. Der lader sig føre en Art Bevis
							herfor: Etsteds, hvorDer er Bebudelsens og den uklare Uros Higen i Werther. Uhyre Omvæltninger
							ligger mellem ham og den næste store franske Type, René. I René er
							Bebudelsens Poesi afløst af Skuffelsens. Istedenfor Utilfredsheden før
							de store Sammenbrud er traadt Utilfredsstillelsen efter. Alle hine
							Kæmpe-Omvæltninger havde ikke formaaet at bringe Menneskeaandens Krav og
							de ydre Forhold i Samklang med hinanden. Kampen for den Enkeltes
							Menneskeret syntes kun at ville føre til nye Magthaveres
							Voldsherredømme. Saa møder vi da paany i Literaturen Tidsalderens unge
							Mand. Hvor er han forandret! Al Friskhed er veget fra hans Lød, al
							Barnlighed veget fra hans Sind; hans Pande er rynket, hans Liv er
							ørkesløst, hans Haand er knyttet. Udstødt af et Samfund, som han
							forbander, fordi han ikke i det kan finde sin Plads, ser vi ham flakke
							om i den nye Verden, i Urskovene blandt vilde Folkestammer. Et nyt
							Element er indtraadt i hans Sjæl, som ikke fandtes i Werthers:
							Melankolien. Atter og atter kommer Werther netop tilbage til, at Intet
							er ham en saadan Pest som ondt Lune og Mismod; Werther er ulykkelig, men
							ikke melankolsk. Réné derimod er fortabt i en ørkesløs Kval, hvorover
							han ikke kan blive Herre. Han er tungsindig og Menneskehader. Han danner
							Overgangen fra Goethes Werther til Byron's Giaur og Korsar.Chateaubriand bebrejder Byron aldrig at have nævnt hans Navn og at have
							fortiet hvad Childe Harold skylder René, fremhæver han, at han ikke selv
							bærer sig saaledes ad og ikke vil fortie at Ossian,
								Werther, Saint-Pierre har virket paa Dannelsen af hans Ideer.
							Et andet Sted, hvor han skildrer Bonapartes Tog til Ægypten, siger han:
							«Den Bogsamling, han førte med sig, rummede Ossian,
								Werther, La nouvelle Héloïse og det gamle Testamente, et
							tilstrækkeligt Vidnesbyrd om det Kaos, der fandtes i Napoleons Hoved.
							Han blandede virkelighedstro Tanker og romantiske Følelser, Systemer og
							Drømmerier, alvorlige Stadier og Fantasifostre, Visdom og Galskab
							sammen. Af disse Aarhundredets usammenhængende Frembringelser var det,
							at han formede Kejserdømmet.»*) Jeg lader dette Udsagn staa ved sit
							Værd, men saa meget er klart: laa Rousseaus's Héloïse. Goethes Werther og Ossians Digte saaledes i Luften, at det kunde
							staa for en Samtidig som havde de været medindgribende i Kejserdømmets
							Tilblivelse, da maatte de endnu uundgaaeligere have Lod og Del i de
							Tidsskel sættende Bøger, der paa samme Tidspunkt saa Lyset.Sammenstiller man Chateaubriands Talent med Bonapartes ganske samtidige
							Geni, da er det, som om det nye Aarhundrede havde samlet og udslynget
							sin hele Handlekraft og Foretagelsesaand i den store Feltherre og
							Erobrer, saa at der ligesom ikke var noget tilovers for dem iblandt den
							jævnaldrende Slægt af unge Mænd, der ikke fulgte ham paa hans krigeriske
							Baner. De Handlendes og Kæmpen des Tog farer dem forbi og lader dem staa
							ubesluttede og misfornøjede tilbage.René digtes at leve i Ludvig den 15des Tid, men hvad der siges om
							Tidsalderen da, viser sig at kune overføres paa Chateaubriands Ungdom.
							Det er, siger René, en Tid, da Folket fra den Ærefrygt for Religionen og
							den Strenghed i Sæder, der tidligere havde hersket, var sunket til
							Ugudelighed og Fordærvelse, fra Geniets Højder til det blot smidige Vid,
							og hvori derfor en alvorlig og retsindig Aand følte sig ulykkelig og
							ensom. Men netop dette passer paa Slutningen af det 18de Aarhundrede,
							som den opfattedes af Ghateaubriand.René fortæller Chactas, Atalas Elsker, sit Livs Historie til Gengæld for,
							at Chactas i Atala har fortalt ham sin. Han
							skildrer sin Barndom paa Herregaarden i den afsides Provins, fortæller,
								*) Mémoires d'Outre Tombe II 190 III
								78. hvorledes han overfor sin Fader altid
							følte sig tvungen og hæmmet og kun var tilfreds i Selskab med sin Søster
							Amélie. Begge var sørgmodige af Naturen, begge poetisk anlagte, snart
							forældreløse og tvungne til at forlade deres Hjem. René længes mest
							efter Klosterlivets Stilhed, men den ustadige Længsel slaar om og
							skifter Væsen, han beslutter at rejse, finder iblandt Roms og
							Grækenlands Ruiner Næring for sit Tungsind og opdager blandt de levende
							Folkeslag samme Glemsel af de Afdøde som paa de undergaaede Nationers
							Jordbund. I London véd de Arbejdere, han paa Gaden spørger, Intet om
							Karl den 2den, ved hvis Statues Fodstykke de staar. Hvad er da Ry og
							Storhed værd! Han rejser til Skotland, lever i Minderne om Morvens
							Helte; men hvor Ossian sang og Fingal sejrede, der græsser nu
							Kvæghjorde. Han søger atter til Italien, studerer Kunstens Mindesmærker,
							men finder, at han med al sin Møje endnu Intet har lært. Fortid og Nutid
							er to ufuldstændige Billedstøtter, den ene er bleven gravet lemlæstet op
							af Jorden, den anden staar ufærdig og kan først fuldendes af Fremtiden.
							Og Naturen beroliger saa lidt som Historien hans syge Sjæl. En Gang
							besteg han Etna, saa paa den ene Side Solen staa op i Horisonten, saa
							under sig hele Sicilien omgivet af det uhyre Hav tage sig saa lille ud,
							at Floderne lignede geografiske Linjer paa et Kort, og saa paa den anden
							Side ned i Vulkanens Krater med dens glødende Indre og sorte Dampe. Han
							finder i sin Stilling da det sande Billede paa sin Karakter og sin
							Eksistens: «Saaledes, siger han, har jeg hele mit Liv igennem havt en
							paa engang uhyre udstrakt og umærkeligt lille Verden for mine Øjne og en
							aaben Afgrund ved Siden af mig.»Selvfølgelig er denne vulkanske og fordringsfulde Natur overalt tilovers
							i sit Fædreland. Forgæves søger han at bringe sine Ytringsformer i
							Overensstemmelse med det Samfund, over hvilket han mener, at hans Indre
							hæver ham saa højt; han bliver overalt behandlet og betegnet som «en romantisk Aand», (esprit
								romanesque), for hvem der ingen Brug er i Livet. For første
							Gang møder os her en Antydning af det Begreb, der senere i en lidt
							forandret Form skulde blive Kunstudtryk i Frankrig, da den romantiske
							Skole kom op. (Det danske Sprog gør ikke nogen Forskel).Der er virkelig noget, som tyder paa en Romantiker før Romantiken, i
							denne hemmelighedsfulde Lidelse, som føler, at  den er «interessant». Af alle hine halvglemte
							Minder om en Storhed, som svandt, hine Indtryk af et Navns og et Rys
							Forgængelighed, hine harmfulde Stemninger ved Menneskenes Smaalighed og
							Slethed har René nemlig uddestilleret sig en haardnakket Overtydning om,
							at der ikke gives nogen Lykke, samt en dyb Livslede og en stadig Følelse
							af Tomhed og Kedsomhed, paa samme Tid som han føler en overstrømmende
							Livskraft i sine Aarer. Hans Yndlingsord er: la folie
								de croire au bonheur - dégôut de la vie -
								profond sentiment d'ennui o. s. v. I al denne Jammer tyer han i
							sine Tanker bestandig til Søsteren som sin eneste Trøst, indtil han til
							sin Overraskelse og Sorg mærker, at hun undgaar ham, gentagne Gange ved
							hans Tilbagekomst til Frankrig erklærer sig ude af Stand til at træffe
							sammen med ham, synes at have glemt hans Ømhed for hende. Kun én Gang,
							da hun aner, han staar i Begreb med at begaa Selvmord, nærmer hun sig
							ham et Øjeblik paany. Han har allerede føjet denne sin elskede Søsters
							Kulde til Kæden af sine bitre Erfaringer om Menneskenes Troløshed, da
							Efterretningen om hendes Hensigt at lade sig optage som Nonne i et
							Kloster, kalder ham til hendes Opholdssted. Han ankommer netop tidsnok
							til at faa en Plads ved den uhyggelige Højtidelighed, til at se Amélies
							Haar falde under Saksen, og til at knæle ned ved hendes Side, medens
							hun, som Ceremoniellet fordrer, udstrækkes paa Kirkens Marmor som et
							Lig, da han hører sin Søster fremmumle en Bøn om Tilgivelse for «den
							forbryderske Lidenskab, hun har næret for sin Brodér». Paa én Gang
							begriber han Søsterens Øpførsel imod sig og falder afmægtig om. Saasnart
							han har fattet sig, beslutter han at forlade Europa og rejse til den nye
							Verden. Den Nat, han forlader Frankrigs Kyst, bryder et frygteligt Uvejr
							løs. «Vilde, siger han, Himlen underrette mig om, at Uvejret altid
							skulde ledsage mine Skridt?» Det Visse er, at Chateaubriand saa lidet
							kan undvære denne Ledsagelse af Lyn og Torden til Renes Levnedsløb som
							til Atalas Elskov.Det er, som man ser, ualmindelige Skæbner, der her møder en ualmindeligt
							anlagt Karakter. Og fra denne Karakter er det, at Sørgmodigheden og
							Menneskeforagten i den nyere Literatur kan siges at skrive sig. Dette
							Tungsind og dette Menneskehad er af en ganske anden Art end det
							nogensinde før havde vist sig. Moliéres Alceste, den dybeste og
							skønneste af hans mandlige Personer, er f. Eks. kun Menneskehader i den
							Forstand, at han  til sit Væsens Grund er
							oprørt over den Lavhed, den fejge Hensyntagen, den letfærdige eller af
							Frygten udsprungne Falskhed, som hersker ved et verdsligt og fordærvet
							Hof, men han er ikke tungsindig, hans Sindelag er ikke sygt og han bærer
							intet Kainsmærke paa sin Pande.Den ved det 19de Aarhundredes Begyndelse optrædende Form af Melankoli har
							derimod Præget af en egenlig Sygdom; den er ikke blot personlig hos en
							Enkelt, ikke en Gang blot national, det er en Farsot, der udbreder sig
							fra Folk til Folk, som saadan beslægtet med de religiøse
							Sygelighedsformer, der i Middelalderen saa ofte skred hen over Europa,
							og René er kun den Skikkelse, som først og kraftigst fremstiller
							Sygdommens Kendetegn hos de mægtigst begavede Aander.René bærer hint Kainsmærke, jeg nævnte; men dette Mærke er tillige
							Herskerseglet. Usynligt for ham selv er dette Geniets Segl blevet sat
							paa hans Pande. Bag de tungsindige Selvanklager, hvoraf René's
							Bekendelse bestå ar, ligger den stolte Overlegenhedsfølelse, som fyldte
							Digterens eget Bryst. Naar man omhyggeligt læser Chateaubriands
							Erindringer, kan man ikke værge sig mod den Tanke, at der selv bag
							Forholdet til Amélic ligger en Art Skriftemaal, en Tilstaaelse af den
							lidenskabelige Kærlighed, Søsteren Lucile nærede til sin beundrede
							Broder. Hvor meget af en Bekendelse rummer da ikke Fortællingens øvrige
							Indhold!René's Kval er Geniets Fødselsveer i den moderne Personligheds Sjæl. René
							er Øjeblikket, i hvilket den udkaarne Natur som den hebraiske Oldtids
							Profet første Gang hører Stemmen, der kalder ham, og angst trækker sig
							tilbage, fortvivlet krymper sig overfor Opgaven og ser sig om efter en
							Udvej til Flugt, svarende ligesom Profeten: «Herre, tag ikke mig, men en
							Anden, min Broder, jeg er for ringe; jeg er en Mand, der ikke forstaar
							at belægge sine Ord.» René er dette første Stade, Uroens og
							Udvælgelsens. Den Udkaarne venter at se en Anden følge Kaldet; han ser
							omkring sig, men Ingen opstaar, og Stemmen vedbliver at tale til ham.
							Overalt ser han det sejre, som han afskyr og foragter, og det ligge
							under, for hvilket han vilde ofre Alt, ifald blot en Anden vilde føre
							ham til Ofret, men med Undren og Rædsel opdager han, at ingen Anden
							føler som han, han flakker rundt for at finde sin Overmand, men han
							finder ham ikke, og da griber den Tanke ham, at naar ingen Anden
							opstaar, naar  han ingen Støtte og Fører
							finder, da ligger det i, at det er ham, som er
							Manden, og dannet til Fører og Støtte for andre svagere Aander. Saa
							følger han Kaldet; han ser, at Tiden til at drømme og til at tvivle er
							forbi og Tiden til at handle kommen. Han gaar ud af Krisen ikke som
							Werther ved et Selvmord, men ved en Beslutning og med en forhøjet
							Følelse af sig selv. Dog Geniet er altid en Forbandelse paa samme Tid
							som en Velsignelse. Selv de største, de mest harmonisk anlagte Naturer
							har i hele Tidsrum af deres Liv følt Forbandelsen, det rummer og
							medfører. I René har Chateaubriand kun fremstilt hin Forbandelse; hans
							egen Organisation og hans Forhold til sin Tids Ideer foraarsagede i
							Forening, at Genialiteten, som han kendte den,
							kun stod for ham som en Kilde til ensom Kval og til vild egenkærlig
							Nydelse, der altid medførte Følelsen af sin Tomhed og Intethed.Chateaubriand, som indleder det 19de Aarhundredes religiøse Reaktion,
							havde ingen Tro, ingen Grebethed, ingen Selvhengivelse til en Idé. Det
							forrige Aarhundredes Tanker begyndte netop da at fordunkles, at tage sig
							ud som Vildfarelser; det nittende Aarhundredes store Ideer var endnu
							ikke indvundne ad videnskabelig Vej, og Chateaubriand formaaede ikke,
							anlagt som han var og stillet som han var, at foregribe dem med et
							Seerblik. Saaledes blev han Reaktionens Fører, Katolicismens og
							Bourbonernes Ridder. Med den i Genialiteten liggende Drift til at gribe
							Tidsalderens historiske Tanke, men uden Geniets sikre Anelse om dens
							Væsen og Tro paa dens Sejr, greb han de Tanker, som det foreløbige
							Omslag i Sympatier og Stemninger bragte for Lyset og hævdede dem med
							Stædighed, med pragtfuld, men ogsaa ofte hul Veltalenhed, med store
							Evner, men uden Varme og uden den Art Overbevisning, der gennemtrænger
							Personligheden og gør den til Ideens begejstrede og utrættelige Organ.
							Medens Voltaire med al sin Uro og alle sine Fejl førte sit Livs Kamp
							frisk, usvækket og uovervindelig til det Sidste, fordi han intet Øjeblik
							vaklede i Troen paa Sandheden af sine Ideer, fortæredes Chateaubriand af
							en uafbrudt Livslede, Vantro og Menneskeforagt. Kun paa ét Punkt brød
							han en ny Bane: som Digter, særlig som Kolorist, og derfor har han ogsaa
							kun i sin Ungdoms digteriske Stræben følt sig tilfreds og indadtil
							lønnet. Men for ham som Digter er atter ingen Skikkelse lykkedes som
							René's, *dolgoeO* som Fremstillingen af den aandelige Type, hvortil han
							selv hørte.Da et genialt Menneske af den Art som René trods dets religiøse
							Talemaader aldrig gaar op i nogen højere Magt, bliver Melankolien her i
							sit inderste Væsen kun Egenkærlighedens utilfredsstillede Nydelsessyge.
							René véd som genial Personlighed, at Guden er med ham og i ham, og han
							kan neppe skelne imellem sig selv og Guden. Han føler jo, at hans Tanke
							og hans Tale er beaandet, og hvor er Grænsen imellem det, som er af ham,
							og det, som ikke er af ham? For sig selv kræver han Alt, Folkets Yndest,
							Kvindernes Kærlighed, alle Livets Laurbær og Roser, og det falder ham
							ikke ind, at han skulde være forpligtet til at vise Gengæld. Han lader
							sig elske uden at elske igen. Er han ikke en Natur med Særret, en
							Forkynder, der farer som en Flygtning igennem Livet, en flyvende Ild,
							som oplyser, fortærer og forsvinder!I disse Træk har Digteren kun malet sit eget Spejlbillede. Ghateaubriands
							Erindringer indeholder, især ved hvad de fortier, Vidnesbyrd nok om den
							kunstige Kulde, hvormed han modtog Ømhed og Beundring. Enkelte
							fortrolige Breve fra ham, som Sainte-Beuve har havt mellem Hænder,
							viser, med hvilken iskold Selvfølelse han undertiden stræbte at besnære
							ved Løfter om en fortærende Lidenskab. Endnu 64 Aar gammel skriver han
							til en ung Dame, hvem han opfordrer til at give sig et Stævnemøde i
							Schweiz: «Mit Liv er kun en Hændelse, tag af denne Hændelse Lidenskaben,
							Hvirvlen og Ulykken, jeg skal give Dem mere deraf paa én Dag end Andre i
							lange Aar.» Man se tilbage i Tiden; man mindes f. Eks. den rørende
							Ømhed, Voltaire udviser mod sin Emilie, selv da han har faaet Vished om,
							at han er plumpt bedragen af hende, og man vil finde hin det forrige
							Aarhundredes saakaldte Lucifer uskyldig som et Barn i Sammenligning.Chateaubriand afsluttede ikke sin Skildring af René med den berømte
							Episode der bærer dette Navn. René indtager en stor Plads i den
							samtidigt skrevne, men først nogle Aar senere udgivne Roman Les Natchez, og hans Væsen her fuldstændiggør
							Billedet af Karakteren.René har for at føje sig efter Indianernes Sæder taget sig en Hustru,
							Geluta, der gaar ganske op i Kærlighed til ham. Men det forstaar sig af
							sig selv, at Samlivet med hende ikke kan læge hans Hjertes Saar, «René,»
							hedder det, «havde attraaet en ubeboet Egn, en Kvinde og Friheden: han
							besad alt dette, og  dog fordærvede Noget
							denne Besiddelse for ham. Han vilde have velsignet den Haand, som med ét
							Slag havde befriet ham fra hans fordums Ulykke og hans nærværende Lykke,
							hvis det ellers var nogen Lykke. Han forsøgte at virkeliggøre sine gamle
							Drømme: hvilken Kvinde var ogsaa skønnere end Geluta! Han førte hende
							ind i Skovenes Dyb og stræbte at forstærke Indtrykket af sin
							Uafhængighed ved at ombytte ét ensomt Opholdssted med et andet; men naar
							han havde trykket sin unge Hustru til sit Bryst dybt nede i Afgrundene,
							eller naar han havde ført hende op paa skyhøje Bjerge, saa følte han dog
							ikke den Nydelse, han havde haabet Det tomme Rum, der havde dannet sig
							dybt nede i hans Sjæl, kunde ikke udfyldes. René var bleven ramt af en
							Himlens Straffedom, der paa én Gang udgjorde hans Lidelse og hans Geni.
							Han forstyrrede Alt ved sin Nærværelse: Lidenskaberne gik ud fra ham og
							kunde ikke trænge ind i ham; han tyngede paa den Jord, som han med
							Utaalmodighed vandrede paa og som bar ham mod sin Vilje.» I disse Udtryk
							skildrer Fortælleren Renes Væsen som Ægtemand.Saare betegnende er denne Heltens Anstillen af Forsøg med hans unge Brud,
							denne hans Stræben efter ved ualmindelige Naturomgivelsers Kryderi at
							give hendes Kærlighed større Tiltrækning for ham. Forgæves! den
							unaturlige Lidenskab, han engang har indgydt og der netop som unaturlig
							og efter menneskelige Love forbryderisk havde en Magt og en Flamme, der
							stemmede med hans eget Væsens flammende Magt, har halvvejs smittet ham
							og i ethvert Tilfælde umuliggjort ham at elske mere. Han skriver selv i
							sit højst mærkværdige Afskedsbrev til Celuta, at hin Ulykke har gjort
							ham til den han er, han har været elsket, altfor højt elsket, og hin
							hemmelighedsfulde Kærlighed har lukket hans Livskilder, skønt den ikke
							udtørrede dem. «Al Kærlighed,» siger han, «blev mig en Rædsel: jeg havde
							et Mønster af en Kvinde for Øje, som Intet kunde komme nær. Skønt i mit
							Indre fortæret af Lidenskaber, er jeg paa .en uforklarlig Maade bleven
							isnet af Ulykkens Haand.» «Der gives,» fortsætter han, «saa ulykkelige
							Eksistenser, at de ligesom anklager Forsynet og skulde synes at kunne
							helbrede for den Mani at ville være til.»Selve den medfødte Drift til at leve, den saa dybt naturlige Kærlighed
							til Livet, forhaaner han, halvt affekteret og halvt blaseret, som Mani,
							og i dens Sted træder en vild, satanisk 
							Tilintetgørelseslyst: «Jeg antager», hedder det videre til Celuta, «at
							Renes Hjerte nu ligger aabent for dig. Ser du den forunderlige Verden,
							som det indeholder? Der udgaar fra dette Hjerte Flammer, som mangler
							Næring og som kunde fortære Skabningen uden at mættes, ja fortære dig
							selv.»Og i samme Aandedræt er han atter religiøs, atter ydmyg, atter skælvende
							for Guds Vrede. Han hører den Almægtige raabe til sig i Ensomheden som
							til Kain: «René, René! hvad har du gjort af din Søster?» Den eneste
							Uret, han bebrejder sig mod Celuta, er den, overhovedet at have knyttet
							hendes Skæbne til sin. Den dybeste Sorg, dette Forhold har voldt ham, er
							den, at Geluta har gjort ham til Fader, thi med en Art Rædsel har han
							set, at hans Liv saaledes forlænges ud over dets Grænse. Han opfordrer
							hende til at brænde alle hans Papirer, brænde Hytten, han har bygget, og
							hvori de har boet, og vende hjem til hendes Broder. Han ønsker ikke at
							efterlade noget Spor paa Jorden af sin Tilværelse. Helst vilde han
							øjensynligt befale Geluta, at hun selv, som de indiske Enker, skulde
							brænde med paa Baalet. Den Nidkærhed, der besjæler ham, er af samme Art
							som den, der i Middelalderen bragte saa mangen Ridder til at dræbe sin
							Yndlingshest. («Den Hest, som mig har baaret, skal Ingen sidde paa».)
							Han slutter sin Afskedsepistel til sin Hustru med et typisk Farvel:«Hvis jeg, Celuta, nu maa dø, da kan du efter min Død formæle dig med en
							roligere Aand end min. Men tro dog ikke nogensinde ustraffet at kunne
							modtage en anden Mands Kærtegn; tro ikke at svage Omfavnelser i din
							Erindring kan udslette René's. Jeg har trykket dig til mit Hjerte midt i
							Ørkenen, under Uvejrets Storme, den Gang, da jeg bar dig over paa den
							anden Side af Strømmen og da jeg tænkte paa at dræbe dig med et
							Dolkestød for at fæstne Lykken i din Barm og straffe mig for at have
							skænket dig denne Lykke. - Det er dig, du højeste Væsen, du
							Kilde til Kærlighed og Skønhed, det er dig alene, som har skabt mig
							saaledes som jeg er, og ene dig, som kan forstaa mig! O hvorfor har jeg
							ikke styrtet mig ned i Vandfaldene, midt ned i deres skummende Vande!
							jeg vilde da være vendt tilbage til Naturens Skød med hele min Energi.»«Ja, Celuta, hvis du mister mig, saa vil du vedblive at være Enke. Hvem
							kunde omgive dig med den Flamme, jeg bærer i mig, selv naar jeg ikke
							elsker? De ensomme Steder, som jeg  gav
							Livets Varme, vilde forekomme dig isnende kolde ved en anden Ægtefælles
							Side. Hvad vilde du da søge i Skovenes Skygge? Der gives for dig intet
							Sansebedrag, ingen Rus, intet Raseri niere, jeg har ranet det Alt, idet
							jeg gav dig det Alt eller rettere idet jeg Intet gav, thi et ulægeligt
							Saar brændte inderst i min Sjæl ... Jeg er ked af mit Liv; Livslede har
							altid fortæret mig; det som opfylder andre Mennesker, rører mig ikke.
							Havde jeg været Hyrde eller Konge, hvad skulde jeg da have gjort med min
							Hyrdestav eller min Krone! jeg var bleven lige træt af Hæder og Geni,
							Arbejde og Fritid, Lykke og Ulykke. I Europa, i Amerika har Samfundet og
							Naturen trættet mig. Jeg er dydig uden at have nogen Glæde heraf; hvis
							jeg var forbryderisk, vilde jeg ikke føle nogen Anger derover. Jeg vilde
							ønske, jeg ikke var født eller at jeg var glemt for bestandig».*)Saa kraftigt blev fra først af den Mislyd anslaaet, som den «sataniske»
							Skole senere varierede saa rigt. Ikke alene Selvforgudelsen indtil
							Randen af Højhedsvanvid er fremstillet her i en sjældent stor og sikker
							Stil, men end ikke den mørke Baggrund fattes, som Søsterens brødefulde
							Kærlighed til Broderen giver. Saa forførerisk, saa uimodstaaelig føler
							Chateaubriand Trang til at gøre sin René, at han end ikke raster, før
							han har indgydt Renes egen Søster en unaturlig Elskov til ham. Brødefuld
							Søskendekærlighed var i hin Tid overhovedet en Sag, som sysselsatte
							Slægten. Som bekendt havde Goethe ikke mange Aar før i sin Wilhelm Meister ladet Mignon nedstamme fra en
							uhyggelig Forbindelse mellem en Broder og en Søster, og som bekendt
							tumlede baade Shelley og Byron med dette besynderlige Æmne (Rosalind and Helen, Revolt of Islam, Cain,
							Manfred). Det blev et af den unge revolutionære Skoles poetiske
							Yndlingstemaer, at Afskyen for Blodskam mellem Broder og Søster kun
							beroede paa Fordom.Dog René's Melankoli er saa dyb, saa medfødt, at den ikke kan være
							foraarsaget alene ved Amélies ulykkelige Lidenskab. Læseren har
							bestandig Følelsen af, at denne Lidenskab kun har været den tilfældige
							Anledning til Sørgmodighedens Udbrud. René's *) Les Natchez. Chateaubriand: Oeuvres
									complètes V, 350 og 463 ff. Digteren har ubevidst i sine
									Erindringer i sit eget Navn udtalt en af
								disse Sætninger, som derfor tidligere er bleven anført. Tungsind, hans Selvsyge, hans ydre Kulde
							og tilbagetrængte indre Brand genfindes uden denne ydre Foranledning hos
							en hel Skare af Aarhundredets betydelige Aander og i en lang Række af
							fremragende digteriske Karakterer (Tiecks William
								Lovell, Friedrich Schlegels Julius,
							Byrons Korsaren, Kierkegaards Johannes Forføreren, Lermontovs Vor Tids
								Helt). Disse Træk udgør det fælles europæiske Stempel, som
							Begyndelsen af det 19de Aarhundrede paatrykker sine poetiske Helte.Men hvad der præger René særligt som et Værk af
							den begyndende Reaktion, det er det Sigte, hvorimod Fortællingen er
							rettet og som den kun har tilfælles med én af de nævnte Frembringelser,
							Kierkegaards Johannes Forføreren: den er Led i
							et større Hele af udpræget moralsk og religiøs Beskaffenhed; den angives
							at være skrevet udelukkende for at advare mod den Sjælstilstand, den
							skildrer, og for at vise Kristendommens Herlighed og Uundværlighed som
							de syge Sjæles Tilflugt. Den erklærede Hensigt med René er nemlig, med Amélies Eksempel for Øje, at godtgøre
							Nødvendigheden af Nonneklostrenes Genoprettelse, da der kun i Klostret
							findes Frelse for visse Forvildelser. Rigtignok strider den udtalte
							fromme Tendens og det højst ufromme Indhold paa en lidet opbyggelig
							Maade imod hinanden. Men ogsaa dette Træk er typisk for Reaktionen og
							genfindes f. Eks. i de første Dele af Kierkegaards Enten-Eller og Stadier.
							Grundstemningen er overalt en vildt genial Nydelsestrang, som
							tilfredsstilles ved at blande Tanken om Død og Ødelæggelse, et vist
							satanisk Raseri ind i den ellers saa blide og saa naturlige Følelse af
							Lyst og Lykke. Det nytter da lidet, at der her som i Atala paa rent udvortes Maade underlægges Værket en afgjort
							katolsk, ja endog præstelig Tendens; Understrømmen deri er en alt andet
							end kristelig, ja alt andet end religiøs.Men denne Understrøm, saa uren eller blandet den hos den enkelte store
							Forfatter kan være, udspringer fra en sjælelig Tilstand, der er givet
							med Menneskeaandens store Revolution. Alle de Sjælssygdomme, som
							udbryder under denne, kan opfattes som Udslag af to store Begivenheder:
							Individets Løsgivelse og Tankens Frigørelse.Individet løsgives. Ikke længer tilfreds med at blive paa det Sted, der
							er den Enkelte anvist, ikke nøjet med at drage sin Fure paa sin Faders
							Mark, men løst af alle Stavnsbaand og udfriet fra ethvert Vornedskab
							føler Manden nu for første Gang  den hele
							Verden ligge aaben for sig. Det synes paa én Gang som om Alt var blevet
							muligt og Ordet Umulighed havde tabt sin Mening, som om f. Eks.
							Trommestikken i Soldatens Haand ved en Række hurtige Forvandlinger kunde
							blive til en Marskalkstav eller til et Scepter. Men paa samme Tid som
							Muligheden saaledes er taget til, er Kraften ikke vokset i tilsvarende
							Grad; af de Hundredetusinder, hvem Banen paa en Gang er bleven aabnet,
							kan kun én naa det forønskede Maal - og hvem sikrer Individet
							at blive denne ene! Den ubændige Attraa har naturnødvendigt det ubændige
							Tungsind i sit Følge. Og til det store rasende Væddeløb har jo heller
							ikke Enhver uden Undtagelse Adgang; alle de, som af en eller anden Grund
							føler sig knyttede til den ældre Tingenes Orden, og de finere, mindre
							haardhudede Naturer, der hellere drømmer end handler, linder sig
							udespærrede, viger tilside eller udvandrer, og idet de bøjes tilbage i
							sig selv, vaagner med Selvbetragtningen en stærkere Selvfølelse og med
							den en forøget Evne til at lide. Den højest udviklede Organisme lider jo
							mest.Hertil kommer, at idet hint gamle Samfund sprænges, viger det gavnlige
							Tryk fra den Enkelte, der holdt ham indenfor visse sociale Skranker og
							hindrede ham i at tillægge sig et ubegrænset Værd og en ubegrænset
							Betydning. Saaledes bliver Selvtilbedelsen mulig overalt hvor
							Selvbeherskelsens Kraft ikke er saa stærk som tidligere Samfundets
							ordnende Magt. Og paa samme Tid som Alt er blevet muligt, synes det som
							om Alt var blevet tilladt. Al den Magt som den Enkelte tidligere havde
							afhændet, som han frivillig havde overdraget sine Guder og sine Konger,
							tager han nu tilbage. Ligesom han ikke niere tager Hatten af for den
							forgyldte Vogn, hvis Forgyldning han selv har betalt, saaledes bøjer han
							sig ikke mere for noget Forbud, hvis rent menneskelige Oprindelse han
							kan gennemskue. Paa ethvert Forbud har han et Svar beredt, et Svar, som
							er et Spørgsmaal, et frygteligt Spørgsmaal, Begyndelsen til al
							menneskelig Kundskab og al menneskelig Frihed, Spørgsmaalet «Hvorfor».
							Saaledes er selv hine Forvildelser af Fantasien, ved hvilke vi har
							dvælet, den megen Syslen med unaturlige Lidenskaber og unaturlig Brøde,
							kun et Træk, kun en Forvildelse af Individets saa mægtige og saa
							betydningsfulde Hævden af sig selv.Og Tanken frigøres. Den enkelte myndigblevne Personlighed føler sig ikke
							som Led eller Del af et større Hele, men som  en lille Verden, der i formindsket Maalestok
							afspejler hele den store. Lige saa mange Individer, lige saa mange
							Spejle, i hvilke Verdensaltet opfanges. Men paa samme Tid som Tanken
							saaledes har faaet Mod til at forstaa, ikke stykkevis men paa en Alt
							omfattende Maade, er Evnen ikke vokset med Modet, og nu som før raver
							Menneskeheden i det uendelige Mørke. Paa de gamle Spørgsmaal, hvorfor
							Mennesket fødes, hvorfor det lever, hvad det Hele fører til, synes
							Svaret, forsaavidt man skelner det, utilfredsstillende og nedslaaende,
							et pessimistisk Svar. Tidligere fødtes Mennesket ind i en bestemt
							uanfægtet Trosbekendelse, der dikterede ham sikre, ad overnaturlig Vej
							erhvervede, trøstende og forjættende Svar. I det attende Aarhundrede, da
							Trosbekendelserne var opgivne, fødtes Aanderne ind i en næsten ligesaa
							dogmatisk og i ethvert Tilfælde ligesaa begejstrende Tro paa
							Civilisationens da herskende Tanker, paa Oplysningens frelsende Magt, og
							man levede i Forjættelserne om den Lykke og Harmoni, der vilde udbrede
							sig over Jorden, naar Filosofernes Overbevisning først var trængt
							igennem. Nu ved Begyndelsen af det 19de Aarhundrede var ogsaa denne
							Tillid undergravet; Historiens Lære syntes den, at ogsaa denne Vej førte
							til Intet, og Forvirringen i Sindene var ligesaa stor som i en Hær, der
							midt under et Slag faar pludselig Gontraordre. De Aander, der leder
							Bevægelsen ind i de gamle religiøse Spor, staar ikke en Gang selv mere
							paa de gamle Trossamfunds Standpunkt; de har selv faa Aar forud været
							Voltairianere eller Tilhængere af Rousseaus Deisme; hos dem alle er den
							nye Religiøsitet tilkæmpet eller tilræsonneret. Deri ligger det, at den
							aandelige Bevægelse hos de Skribenter, der indleder det nye Aarhundrede,
							er saa hæmmet og saa stækket. Alfred de Musset har gengivet det Indtryk,
							de gør, ved et træffende Billede: Evigheden, siger han, ligner en stor
							Ørnerede, ud fra hvilken Aarhundrederne som Ørneunger flyver for hvert
							efter sin Tur at gennemfare Altet. Nu er det vort, som er kommet til
							Redens Rand; det stirrer ud, men man har klippet dets Vinger, og det
							venter Døden, skuende ud i det uendelige Rum, ud i hvilket det ikke
							formaar at svinge sig.VI skarp Modsætning til den under sin Livslede saa egenkærlige og bydende
								René staar den næste mærkelige Variant af
							Tidsalderens Type, Obermann.Obermann, et Værk, der blev forfattet nøjagtigt
							samme Aar som René, er ligeledes undfanget i
							Landflygtighed. Dets Forfatter Étienne Pierre de
								Sénancour fødtes i Paris 1770, men udvandrede under
							Revolutionens første Dage til Schweiz, hvor langvarig Sygdom og
							forskellige Livsforhold tvang ham til at blive. I sin Egenskab af
							Emigrant blev han landsforvist fra Frankrig, over hvis Grænser han kun
							nu og da hemmeligt vovede sig for at se sin Moder. Under Konsulatet
							vendte han, dog uden Tilladelse, tilbage og levede de tre første Aar et
							fuldstændigt Eremitliv i Paris for ikke at henlede Myndighedernes
							Opmærksomhed paa sig. Han søgte senere et sparsomt Erhverv som
							Medarbejder ved frisindede Blade og som Udgiver af historiske
							Haandbøger. Hans Liv var ensomt og uden Glans - en dybtfølende
							Stoikers Levned.Sénancours første Skrift Drømmerier angaaende
								Menneskets oprindelige Natur, hvis Titel allerede forraader en
							Lærling af Rousseau, udkom 1799. I Begyndelsen af 1804 offenliggjordes
							hans sjæleskildrende Roman Obermann, der ved sin
							Fremkomst ikke gjorde nogen synderlig Opsigt. Ikke desmindre er denne
							Bog senere bleven udgiven i en Række af Oplag; en følgende Slægt har
							atter og atter søgt tilbage til den, og dens Navn er i Frankrig længe
							blevet nævnet sammen med Ossians og Werthers. Den blev tidlig studeret af Nodier og
							Ballanche. Den blev Sainte-Beuves Yndlingsbog, og han og George Sand har
							bidraget meget til at henlede Opmærksomheden paa den.Obermann har i Frankrig, ligesom Werther i Tyskland, været i mangen Selvmorders
							Hænder; den læstes jævnligt af den ulykkelige Rabbe, Victor Hugos Ven,
							kendt af dennes Levned og Digte, den dyrkedes formelig af en Kres af
							unge Mænd (Sautelet, Bastide, Ampere, Stapfer), blandt hvilke den
							førstnævnte selv gjorde Ende paa sit Liv. Som René er den Udkaarne,
							saaledes er Obermann den Forbigaaede. I René genkendte en Del af
							Aarhundredets Herskernaturer sig selv, Obermann forstodes og
							paaskønnedes af de dybt bevægede og veludrustede Personligheder, der
							danner de  udkaarne Aanders Kor. Bogen
							begynder: «Man vil i disse Breve finde Udtalelser af en Aand, som føler,
							ikke af en Aand, som arbejder.» Alt ligger heri. Hvorfor arbejder han
							ikke? Fordi han er ulykkelig. Hvorfor er han ulykkelig? Fordi han er
							altfor ømtaalig, altfor modtagelig for Stemninger og Indtryk. Han er
							lutter Hjerte, og Hjertet arbejder ikke.Det var Regelens, Mandstugtens, Militærdespotiets Tid. Det var den Epoke,
							i hvilken blandt Videnskaberne Matematiken stod i højest Anseelse,
							blandt Dyderne Handlekraften forenet med Evnen til ubetinget
							Underkastelse. Obermann tilhører ikke med en eneste Fiber i sit Hjerte
							denne Tid; thi han afskyr baade Disciplinen og Matematiken saa kraftigt
							som nogen senere Romantiker kunde gøre det. Han spotter de Filistre, der
							daglig gaar den samme afmaalte Spaseretur og daglig vender om paa samme
							Sted. Han holder ikke af forud at vide, hvorledes hans Følelse vil blive
							paavirket. Lad Aanden, siger han, stræbe at give sine Frembringelser en
							vis Symmetri, Hjertet arbejder ikke og kan kun frembringe, naar man
							forskaaner det for al Tildannen. Man føler dette forstandsfjendtlige
							Princip i hans Breve: de udgør en tung, bred, alvorlig, slet skreven
							Bog, der tager sig ud som en Række Improvisationer, hvilke Forfatteren i
							Følelsen af, at de var hans Hjertes Børn, ikke har villet eller kunnet
							give nogen vindende eller tiltalende Form, Ganske vist er der Guldkorn
							skjulte rundt omkring i Værkets tunge Malm; men disse Guldkorn maa
							opsøges med pinlig Møje, medens et literært Talent vilde have formaaet
							at forgylde den hele Masse dermed.Bogens Helt hører til den Klasse af Ulykkelige, som synes skabte for
							Livets Skyggeside og aldrig kommer til at bo i dets Sol. Der er, som
							Hamlet siger, foruden mange fortrinlige Egenkaber en egen «Last» i deres
							Natur, som standser Delenes Sammenspil. I Uhrets saa fint sammensatte
							Indre brister nu en ille Fjeder, nu et lille Hjul, og Værket staar for
							lange Tider tilte. Obermann har ingen fast Sysselsættelse, ingen
							Virkekres, utet Fag og havner først paa Bogens sidste Sider i det Forsæt
							t ville optræde som Forfatter; men Læseren faar ingen ret Tro til at der
							paa denne Bane venter ham Held. Hvem der har ragt et nok saa lille Værk
							for Lyset og som husker tilbage, éd, hvilken næsten utrolig Mængde af
							gunstige Omstændigheder er har maattet indtræde, hvilket overordenligt
							Antal af smaa g store Hindringer han har maattet overvinde, hvor nøje
							han  har maattet passe paa Tiden, hvor
							ivrigt han har maattet benytte Lejligheden og Øjeblikket, hvor mange
							Gange han har staaet i Begreb med at opgive det Hele, hvor mange Anfald
							af Haabløshed og Modløshed han har besejret, blot for at naa dette ringe
							Maal; det ringeste levendefødte Værk indbefatter titusinde Triumfer. Og
							hvilken Sammenknytning af Omstændigheder udfordres ikke for at det saa
							ikke dør lige efter Fødselen! Ligesaa mange som for en levende
							Organisme. Værket maa finde ligesom et aabent Sted, i hvilket det passer
							ind, Interessen derfor maa ikke krydses af andre stærkere Interesser,
							Strømmen maa ikke gaa i modsat Retning, Talentet maa ikke overstraales
							af et større Talent. Det maa ikke minde om noget Tidligere, det maa end
							ikke ved et Tilfælde ligne noget Andet, og det maa dog paa en eller
							anden Maade knytte sig til noget allerede Bekendt og følge en Vej, der
							allerede er banet. Det maa endelig komme i den rette Belysning. Der er
							Værker, som uden at være blødagtige bliver blødagtige i Belysning af en
							samtidig Begivenhed eller samtidig Frembringelse. Der er Værker, som
							bliver gammeldags, Værker, som bliver fattige og ligesom blege.Obermann vil som Forfatter neppe komme til at henhøre til en anden Klasse
							af Skribenter end Sénancour, dem, for hvem Hemmeligheden ved at trænge
							igennem er som en Art Trolddom.Hans Breve indeholder en alsidig Fremstilling af hans Sjæleliv og
							Sjælehistorie. Den sidste er sammentrængt i disse Ord: «Ak, hvor
							Mennesket er stort saalænge det er uerfarent, hvor det vilde være rigt
							og frugtbart, hvis ikke Næstens kolde Blik og Uretfærdighedens kolde
							Vindpust udtørrede vort Hjerte. Jeg trængte til Lykke. Jeg var skabt til
							at lide. Hvem kender ikke de mørke Dage henimod Vinterens Komme, paa
							hvilke selve Morgenen bringer en Fortætning af Taagerne og kun begynder
							at sprede Lys ved nogle mørke Linier af en brændende Farve paa de
							sammenhobede Skyer. Tænk paa hint Taageslør, hine orkanagtige Vindstød,
							hint blege Skær, denne Piben gennem Træerne, der giver efter og skælver,
							hin lange Tuden, hvis sønderrivende Lyd ligner rædsomme Klager: det var
							mit Livs Morgen, Ved Middagstid koldere og stadigere Storme, henimoc
							Aften tættere Mørke, og Menneskets Dag er tilende.»For en Natur med saa tungt et Sind er hele det ordned Liv utaaleligt. Det
							vanskeligste og pinligste Tidsskel i enhve ung Mands Liv, Tidspunktet,
							paa hvilket han skal vælge et 
							Livsstilling, vil være et, hvorover han ikke kan komme. Thi Valget af en
							Livsstilling vil sige Afkald paa den uendelige Frihed, paa den
							fuldstændige Menneskelighed, og Indsnevring i en Baas som Dyrets. Det er
							Friheden for alt Standspræg, som Kvinderne skylder en Del af deres
							Skønhed og af deres Køns Poesi. Standspræget er en Indskrænkning, en
							Latterlighed, en Endelighed. Hvorledes skulde da en Natur som Obermanns
							kunne vælge en Stand! Han, som paa én Gang er for dyb og for svag for
							det virkelige Liv, hader Intet mere end Afhængighed. Han skræmmes
							tilbage af Samfundsordenen: «Saa meget er vist; jeg vil ikke slæbe mig
							opefter fra Trappetrin til Trappetrin, indtage en Stilling i Samfundet,
							have Foresatte, jeg maa vise Ærbødighed, for til Gengæld at have
							Underordnede, jeg tør ringeagte. Intet synes mig saa latterlig dumt som
							denne Trinstige af Ringeagt, der strækker sig gennem hele Samfundet lige
							fra Fyrsten, der, som han siger, kun er Gud underordnet, til den
							fattigste Kludesamler, der maa vise det Fruentimmer Agtelse, som lejer
							ham en Straamadras for Natten.»Han ønsker ikke at købe Retten til at befale med Pligten til at lystre.
							Indbegrebet af al jordisk Pine er for ham sammentrængt i Uhret. At skære
							sine Stemninger i Stykker efter Klokkeslet som Arbejderen, som
							Forretningsmanden, som Embedsmanden maa, det er ham at berøve sig selv
							det eneste Gode, som Livet med al dets Genvordighed byder:
							Uafhængigheden.Han staar fremmed blandt sine Medmennesker, de føler ikke som han og han
							tror ikke som de. De forekommer ham i den Grad befængte med Overtro,
							Fordomme, Hykleri og selskabelig Usandfærdighed, at han gyser tilbage
							for at træde i Forhold til dem. Det 18de Aarhundrede var ikke udmundet i
							Rettroenhed, men det havde i Frankrig ikke frigjort sig fra en deistisk
							Gudelighed med Tro paa Menneskelivets Fortsættelse i en anden Verden.
							Sénancour deler ikke dets Tro, han er en rent moderne Aand; det 19de
							Aarhundredes videnskabelige Verdensanskuelse findes allevegne hos ham;
							han er en varmtfølende og overbevist Humanist og ligesaa fjern fra Troen
							paa en bedre Tilstand efter Døden som fra Troen paa en Gudepersonlighed.Det religiøse Spørgsmaal drøftes i hans Breve fra mange Sider. Man vil
							her allerede finde den harmfulde Imødegaaen af Læren om at Ateismen
							udspringer af Ondskab eller slette Lidenskaber, som senere varieres i
							det oprindende Aarhundredes  Literatur.
							Med samme Ret, siger han, som den, hvormed den Bibeltroende paastaar, at
							kun Lidenskaberne forhindrer i at være Kristen, med samme Ret kunde
							Ateisten paastaa, at kun den Onde er Kristen, eftersom kun han behøver
							at holde sig Gøglebilleder for Øje for ikke at stjæle, lyve eller myrde,
							og eftersom kun han kan finde den Slutning fyldestgørende, at var der
							intet Helvede til. saa var det ikke Umagen værd at leve som retskaffent
							Menneske. Han forsøger at forklare den sjælelige Oprindelse til Troen
							paa den Enkeltes Udødelighed. Urolige og ulykkelige som de fleste
							Mennesker er, haaber de bestandig paa, at den næste Time, den næste Dag,
							tilsidst ogsaa et følgende Liv, skal bringe den Lykke, den Salighed, de
							attraar. Men, tænker han sig indvendt, denne Tro er dog altid en Trøst.
							Hvis den, svarer han, er en Trøst for den Ulykkelige, saa er dette mig
							netop en Grund mere til at anse dens Sandhed for højst mistænkelig.
							Menneskene tror saa gerne hvad de ønsker. Hvis en Sofist i Oldtiden
							havde indbildt et Menneske, at det ved i ti Dage at følge hans Lære
							kunde blive usaarligt, evigt ungt og deslige, saa vilde denne Tanke
							ogsaa smigre den Paagældendes Indbildningskraft, men ikke være sandere
							for det. Man indvender: Men hvor bliver Bevægelsen, Aanden, Sjælen af,
							som dog ikke kan raadne? Han svarer: Naar Ilden i din Kamin gaar ud, saa
							forlader dens Lys, dens Varme, dens Bevægelse den, og den gaar ind i en
							anden Verden, hvor den bliver evigt belønnet, hvis den har varmet dine
							Fødder, og evigt straffet, hvis den har brændt dine Tøfler.Sluttelig kommer han ind paa den ligeledes i senere Tider saa ofte
							behandlede Indvending, at den som ikke tror paa Religionens Dogmer bør
							tie for ikke at berøve de Andre deres Tilhold i Livet. Med Varme og
							Lidenskab svarer han herpaa, at hvad de dannede Klasser og Byerne
							angaar, findes der ikke mere Nogen, som tror paa Dogmer (man erindre, at
							han skriver 1801-1802), og for de lavere Klassers Vedkommende
							indskrænker han Spørgsmaalet paa denne Maade: Selv om det var givet, at
							Masserne aldrig burde og kunde rives ud af deres Vildfarelser, saa
							maatte det først afgøres, om Hensynet til Offenligheden giver Ret til at
							bedrage og om det er en Forbrydelse at sige Sandhed eller dog et Onde at
							Sandheden siges. Men nu viser der sig ovenikøbet allevegne i Masserne en
							Drift til at lære Virkeligheden at kende; det bliver tydeligt, at Troen
							overalt er undergravet; hvad det  gælder
							om, er da hurtigst muligt at godtgøre Menneskene, hvor uafhængig
							Forpligtelsen til at gøre det Rette er af Troen paa et følgende Liv.Obermann hævder da, at de sædelige Love overhovedet er naturlige og ikke
							overnaturlige Bud, følgelig uanfægtede af Troens Sammenstyrtning. Han
							fremhæver paa mangfoldige Steder de fordærvelige praktiske Virkninger af
							Tavshedssystemet i det religiøse Anliggende, idet kun Fortielse gør det
							muligt, at Kvindens Opdragelse vedblivende ledes i de gamle Spor, saa
							hun gennemgaaende holdes i en Uvidenhed, der gør hende til Udviklingens
							Fjende og altfor hyppigt giver hende baade legemligt og aandeligt i
							hendes Skriftefaders Vold. En Sammenligning mellem Elskoven som
							lykkebringende Magt og den Rolle, som den spiller i Ægteskabet, bringer
							ham endelig til at udtale meget vidtgaaende Meninger om den i Kønssager
							herskende offenlige Mening og om den Rettesnor, hvorefter Godkendelse og
							Misbilligelse af en Kvindes Færd bliver uddelt i det civiliserede
							Samfund.I disse Punkter er Obermann ganske moderne; ad
							den lige Vej følger han her de Tankespor, det forrige Aarhundrede havde
							angivet. I sit Følelsesliv derimod staar han den moderne Aandsretning
							fjernere, skønt han ogsaa her bebuder noget Kommende og Nyt; i sit
							Følelsesliv er han ganske romantisk. Ja han er
							sysselsat med det Romantiskes Begreb. Et Afsnit i Bogen bærer den
							betegnende Overskrift: «Om det romantiske Udtryk og om Schweizernes Kuhreigen [Alpehornsmelodi].» Han opfatter
							Begrebet omtrent som de tyske Romantikere samtidigt bestemte det, skønt
							han langt fra har bragt sine Anskuelser derom i System som de. Det
							Romantiske er for ham «det Eneste, der passer for dybe Sjæle og stemmer
							med den sande Følsomhed.» Naturen er fuld af Romantik i alle af Kulturen
							uberørte Landstrækninger som Schweiz; men Romantiken fortrænges, hvor
							Menneskehaanden allevegne spores. De romantiske Virkninger er som
							løsrevne Ord af Menneskets oprindelige Sprog, som ikke alle mere husker
							etc. Naturen er mere romantisk i sine Lyd og Toner end i sine Skuespil;
							det Romantiske henvender sig mere til Ørets end til Øjets Sans; den
							elskede Kvindes Stemme virker mere romantisk end hendes Aasyn,
							Melodierne fra Alpehornet giver et kraftigere Indtryk af Alpernes
							Romantik end noget Maleri; thi man beundrer hvad man ser, men man føler
							hvad man hører.Det er interessant at iagttage, hvorledes Sénancour  uvilkaarligt træffer sammen med de tyske
							Romantikere, som han aldrig havde læst. Ogsaa disse priser bestandig
							Musiken som Kunsternes Kunst. Etsteds udbryder Sénancour endog, at han
							holder fuldt saa meget af de Sange, hvis Tekst han ikke forstaar, som af
							dem, ved hvilke han kan følge baade Ord og Melodi. Han siger dette med
							Hensyn til de tyske Sange, han hører i Schweiz, og tilføjer naivt
							«desuden har den tyske Betoning noget mere romantisk.» Det er
							forbavsende, at selv dette Træk: Sproget opfattet udelukkende som
							Lydmusik, et Træk, der blev saa fremherskende i Tysklands romantiske
							Skole, allerede er antydet hos Sénancour. Han har imidlertid en altfor
							forfinet Sanseevne til at blive staaende ved Musiken som den bedste
							Budbærer mellem det enkelte Menneske og den uendelige Natur. Paa to
							forskellige Steder i sin Bog fremhæver han, at en Rækkefølge af
							forskellig Art Vellugt indeholder en ligesaa rig Melodi, som nogen
							Rækkefølge af Toner kan, og ligesom Musiken fremkalder Billeder af
							usædvanlige Egne og Genstande*). Man maa sikkert i den franske
							Efterromantik gaa til Baudelaire før man finder en saa forfinet
							Lugtesans. Men medens denne Forfinelse hos Baudelaire er Kendetegn paa
							en overudviklet Sanselighed, er den hos Obermann kun den rene romantiske
							Jegdyrkelses Symptom; den er et Element i Følelsessvælgeriet, thi gennem
							Lugten som gennem Høresansen mener Sénancour at kunne opfatte
							Tilværelsens skjulte Harmonier; den betegner fremdeles Virkelighedsskyen
							og den dertil svarende forhøjede Selvfølelse; thi gennem
							Vellugtsansninger som gennem Toner indaandes kun en flygtiggjort
							Virkelighed, Tilværelsens Essens og Duft.I sin Virkelighedssky kan Obermann ikke leve ensomt nok, han bor ene,
							skyr baade Byer og Landsbyer. Der er i ham den forunderligste Blanding
							af almen Menneskekærlighed og fuldstændig Ligegyldighed for alle det
							virkelige Livs Forhold. Han er saa ømtaalig, at han, der ret betegnende
							har Teen til Yndlingsdrik, gør sig uendelige Skrupler over sin Forfalden
							til Tedrikken som Stemningsmiddel. Han har følt, at Teen beroliger hans
							Mismod (le thé est d'un grand secours pour s'ennuyer
								d'une manière calme), men han ringeagter enhver udvortes
							Pirring og Ophidselse. Han véd selv, at han i dette Punkt er meget lidt
							fransk; thi Franskmændene vilde, siger han træffende, hvis de *)
									Obermann 1833 I 262, II 90. besad Neapel, bygge en Balsal i Krateret
							paa Vesuv. Kun naar han er ganske ene, ganske uophidset, i taageslørede
							Skove, hvor han mindes den i dette Tidsrum uundgaaelige Ossian, eller i Nattens Mørke f. Eks. ved en
							stille Schweizersø, lever han helt. Han føler ligesom samtidig Novalis,
							at Mørket, idet det skjuler den synlige Natur for Mennesket, driver
							Jeget tilbage i sig selv.Han fortæller om en Nat, han har tilbragt ene i Naturen. «I den ene Nat,»
							siger han, «har jeg følt og gennemlevet Alt, hvad et dødeligt Hjerte kan
							indeholde af dybe Savn og dybe Sorger. Jeg har i den fortæret ti Aar af
							mit Liv.» Dog endnu dybere end i Mørket bliver han sig bevidst i
							Isverdenen oppe paa Alperne, hvor Livet udenom ham ikke blot er
							tilsløret som om Natten, men hvor det er stivnet og synes at staa
							stille,Ret sig selv er han først, naar han fra den Schweizerdal, i hvilken han
							bor, stiger op paa de højeste Bjerge i den ødeste Udørk, «paa Vidderne»!
							med en ubeskrivelig næsten drengeagtig Glæde ser han sin Førers
							Skikkelse forsvinde langt borte, og nyder sin Ensomhed, medens han
							glemmer Menneskene og Tiden. Man se ham i disse Omgivelser:«Dagen var hed, Synskresen taaget, Dalene fulde af Damp. Gletschernes
							Skær fyldte de lavere Luftlag med deres lysende Genskin; men en ukendt
							Renhed syntes ejendommelig for den Luft, jeg indaandede. I denne Højde
							ingen Uddunstning fra de lave Steder, intet jordisk Lyspunkt som
							forstyrrede eller delte Himlens uendelige og mørke Dybde. Dens
							tilsyneladende Farve var ikke mere det blege og klare Blaa, Sletternes
							blide Hvælving, nej Æteren tillod Synet at tabe sig i en Uendelighed
							uden Grænse og midt under Solens og Gletschernes Glans at søge andre
							Verdener og andre Sole som om Natten. Umærkeligt hævede Gletschernes
							Dampe sig og dannede Skyer under mine Fødder. Sneens Glans trættede ikke
							mere mine Øjne og Himlen blev mere mørk og mere dyb. Montblancs
							Sne-Kuppel hævede sin urokkelige Masse over dette graa og ubevægelige
							Hav, over disse sammendyngede Taager, i hvilke Vinden borede sig ind og
							som den løftede i umaadelige Bølger. Et sort Punkt viste sig i denne
							Afgrund; det hævede sig hurtigt og kom lige imod mig. Det var Alpernes
							mægtige Ørn. Dens Vinger var fugtige og dens Øje vildt; den søgte et
							Bytte, men ved Synet af et Menneske gav den sig til at flygte med et
							uhyggeligt Skrig og styrtede sig ind i Skyerne. Dette Skrig blev tyve
							Gange gentaget, men med  tørre Lyd uden
							nogen Efterdønnen; de lignede ligesaa mange isolerede Skrig i den
							almindelige Tavshed. Saa sank Alt tilbage i den fuldstændige Stilhed,
							som om Lyden selv havde ophørt at eksistere, og som om den Egenskab ved
							Legemerne at de lyder og klinger var afskaffet i Altet. Aldrig kendes
							Tavsheden i de larmende Dale; det er kun paa de kolde Højder, at
							Ubevægeligheden hersker, denne stadige Højtidelighed, som ingen Tunge
							kan udtrykke og som Indbildningskraften ikke naaer. Uden de Erindringer,
							Mennesket medbringer fra Sletterne, vilde han heroppe ikke kunne tro, at
							der udenfor ham gaves nogen Bevægelse i Naturen; selve Skyernes
							Bevægelse synes ham uforklarlig; ja lige indtil Taagernes Forandringer
							synes de ham blivende selv under Forandringen. Da ethvert nærværende
							Øjeblik forekommer ham fæstnet, har han kun Visheden om, at Minutterne
							følger paa hinanden, men ingenlunde Følelsen deraf. Alt synes ham evigt
							stivnet. Jeg vilde ønske, jeg havde bevaret sikrere Erindringer om mine
							Sansninger i hine stumme Egne; Indbildningskraften kan i det daglige Liv
							neppe genkalde sig en Rækkefølge af Tanker, som alle Omgivelser synes at
							fornegte og bortstøde. Men i saadanne energiske Øjeblikke er man ikke i
							Stand til at sysle med den Tid, som kommer, eller med andre Mennesker,
							kan ikke nedskrive Notitser for den og for dem. Man tænker da ikke med
							Henblik paa en kunstig Vedtægt eller paa den Ære, man vil høset for sine
							Tanker, ja ikke engang med Henblik paa det almene Vel. Man er mere
							naturlig, man grubler ikke for at benytte det nærværende Øjeblik, man
							kommanderer ikke sine Ideer, man kræver ikke af sin Aand, at den skal
							fordybe sig i et Stof, opdage skjulte Ting, sige Noget, som ikke før har
							været sagt. Tanken er ikke mere aktiv og regelbunden, men passiv og fri.
							Man drømmer, man hengiver sig, man er dyb uden Vid, stor uden
							Begejstring, energisk uden Vilje.»Man ser ham, denne Lærling af Jean-Jacques, den energiske uden Vilje, thi
							Ordet passer paa Obermann, siddende ensom i Jean-Jacques' Natur. René
							havde udvidet Kresen af Naturindtrykkene. Istedenfor en Sø i
							Schweizeralperne, nogle Lunde og Skovbuketter, hvormed vi begyndte i La nouvelle Héloïse, gav René
							og Atala os de kolossale Urskove,
							Kæmpefloden Missisippi og dens Bifloder, den tropiske Natur i dens hele
							lysende og skrigende Farvepragt, dens blændende og duftende
							Overdaadighed. Denne Natur svarer til en Figur som René. I denne  Natur havde Chateaubriand landflygtig
							flakket om, og dens Præg tog han med sig. I Bjergnaturens øde Tavshed og
							Stumhed er Obermann paa sin Plads.Udenfor Livet, der hvor Livet glipper, føler han sig hjemme. Kan han da
							holde Livet ud? Eller vil det gaa ham som Werther, at han en Dag kaster
							det fra sig?Han gør det ikke, han søger sin Styrke i en stor Beslutning; én Gang for
							alle giver han Afkald paa Nydelse og Lykke. «Lad os,» siger han,
							«betragte alt det som betydningsløst, der forsvinder og forgaar, lad os
							i Verdens store Spil søge en bedre Lod. Af vore kraftige Beslutninger
							alene vil maaske en eller anden Virkning vedvare.» Han vil da vedblive
							at leve, men naar han beslutter sig til ikke trodsigt at lægge Haand paa
							sig selv, saa er det ikke af Ydmyghed, men i Kraft af en endnu højere
							Trods. «Mennesket er forgængeligt,» siger han, «det kan være, men lad os
							gaa tilgrunde under Modstand, og hvis det store Intet er os forbeholdt,
							lad os da ikke handle saaledes, at dette kan synes en Retfærdighed.»Men længe varer det, inden Obermann kommer til denne Ro. Mange
							lidenskabelige Indlæg leverer han til Fordel for Berettigelsen af
							Selvmord, og man maa ikke undres over dette, thi Selvmords-Farsoten i
							Literaturen er endnu et af de Kendetegn, jeg har omtalt paa Individets
							Løsgivelse. Det er en af Formerne, den fornegtende og den grundigste,
							for Personlighedens Frigørelse og Løsrivelse fra hele den Samfundsorden,
							i hvilken den fødtes ind. Man betænke ogsaa, hvad Agtelse for
							Menneskelivet hine Tider kunde fremkalde, i hvilke Napoleon aarlig
							ofrede sin Ærgerrighed Blodofre i tusindvis. «Det er en Forbrydelse,»
							siger Obermann, «det hører jeg overalt, at forlade Livet; men de samme
							Sofister, der forbyder mig Døden, udsætter mig for den eller sender mig
							i den. Det er en Hæder at give Afkald paa Livet, naar Livet er godt; det
							er Retfærdighed at dræbe Den, som vil leve, og den samme Død, som det er
							Pligt at søge, naar man frygter den, den skulde det være en Forbrydelse
							at tilføje sig selv, naar man ønsker den. Under tusinde Paaskud, snart
							spidsfindige, snart latterlige, leger I med min Tilværelse, og jeg alene
							skulde ingen Rettigheder have over mig selv! Naar jeg elsker Livet, skal
							jeg foragte det; naar jeg er lykkelig, sender I mig i Døden, og naar jeg
							vil dø, forbyder I mig det og paabyrder mig et Liv, som jeg afskyr.»«Ifald jeg ikke kan berøve mig Livet, tør jeg heller ikke udsætte mig for
							en sandsynlig Død, og alle Eders Helte er da kun Forbrydere. Den
							Befaling, I giver dem, retfærdiggør dem ikke, I har ikke Ret til at
							sende dem i Døden, hvis de ikke har havt Ret til at give deres Samtykke
							dertil. Ifald jeg ikke over mig selv har denne Ret til Døden, hvem har
							da givet den til Samfundet? Har jeg afstaaet, hvad jeg ikke besad?
							Hvilket vanvittigt Samfundsprincip har I opfundet, som forklarer, at jeg
							til min Undertrykkelse har afstaaet en Ret, som jeg ikke besad til at
							undslippe fra Undertrykkelsen?»Jeg har engang for mange Aar siden i en Afhandling om den tragiske Skæbne
							lagt lignende Ord i Selvmorderens Mund: «Den, der sukker under
							Eksistensens Lidelser, kan anklagende vende sig imod sin Skæbne og sige:
							hvorfor blev jeg født, med hvad Ret, hvorfor spørges vi ikke? Var jeg
							bleven spurgt, og havde jeg vidst hvad det var at leve, jeg vilde aldrig
							have givet mit Samtykke dertil. Vi er Alle som Mænd. der mod deres Vilje
							presses til Matroser, men den Matros, der er bleven presset og uden sit
							Samtykke ført til Skibet, han betragter sig ikke som forpligtet til at
							blive derpaa; naar han ser sit Snit vil han desertere. Indvender man, at
							jeg har nydt det Gode i Livet, og derfor nu maa taale det Onde, da
							svarer jeg: De Livets Goder, den Barndommens Lykke f. Eks., som jeg nød,
							og ved hvis Modtagelse jeg siges at skulle have givet mit Minde til at
							leve, disse Goder modtog jeg, lidet anende at det var Haandpenge; derfor
							binder disse Haandpenge mig ikke. Jeg vil ikke bryde Skibets Mandstugt,
							ikke myrde mine Kammerater eller lignende, jeg vil kun det ene jeg har
							Ret til, Friheden, da jeg aldrig har forpligtet mig til at blive.»Her er selvfølgelig ingen Anledning til at drøfte Spørgsmaalets Væsen.
							Hvorvel jeg ikke tror, at man kan anføre Andet mod Berettigelsen af
							Selvmord end Pligterne mod andre Mennesker, saa betvivler jeg for min
							Part ingenlunde, at dette Hensyn i mangfoldige Tilfælde er fuldkommen
							tilstrækkeligt og fyldestgørende. løvrigt overlader jeg ganske
							Moralisterne dette Spørgsmaals Besvarelse. Jeg skildrer og forklarer kun
							rent naturhistorisk en Sjælstilstand som faktisk har vist sig og gjort
							sig gældende i Literaturen. Thi Obermann og Werther er ikke de eneste Bøger fra hin Tid, i
							hvilke Selvmordet fremstilles eller drøftes. Atala dræber sig selv, René
							forhindres kun  af sin Søster Amélie, der
							fatter Mistanke, fra at udføre det Selvmord, han har besluttet, og vi
							saa, at han etsteds med næsten Schopenhauersk Livsforagt forhaaner
							Kjærligheden til Livet som en Mani. Selvmords-Overvejelserne er da
							Lighedspunkter mellem de to saa forskellige Skribenter, Chateaubriand og
							Sénancour, og stempler deres Hovedværker med Tidsalderens Segl.Forfatteren af Obermann formede sin Helt i sit eget Billede; derfor er
							det maaske ogsaa, at han lader ham ende med den Beslutning at blive
							Forfatter. «Hvad Udsigt til Held vil jeg have?» siger Obermann. «Hvis
							det ikke er nok at sige noget Sandt og stræbe at udvikle det paa en
							overbevisende Maade, vil jeg ingen Lykke gøre, det er vist. Gaar kun
							først, I som forlanger Øjeblikkets Hæder, Selskabssalens Hæder, gaar
							først, alle I som er rige paa Ideer, der varer en Dag, paa Bøger, som
							tjener et Parti, paa Fif og Midler, som gør Effekt. Gaar først, I
							forføreriske og forførte Mennesker; det gør mig Intet, I glemmes
							hurtigt, og det er godt, at I har Eders Tid. Jeg for min Del anser det
							ikke for nødvendigt at blive paaskønnet i sin Levetid, med mindre man er
							fordømt til den Ulykke at skulle leve af sin Pen».Sénancour har i disse Ord givet sin egen literære Trosbekendelse og
							varslet sin egen Skæbne. Han blev aldeles overset af sin Samtid; han
							blev ikke paaskønnet, imedens han levede, og det skønt han netop var
							stedt i den Ulykke at have sin eneste Indtægtskilde i sin Pen. Men da
							den romantiske Skole opstod i Frankrig, kom han til Ære. Hans simple
							Markblomster blev af den romantiske Kritik bundne i Buket med
							Chateaubriands og Fru de Staéls Passionsblomster og Roser. Og han
							fortjente den Opmærksomhed, han vandt. Thi han er en af
							Emigrantliteraturens ejendommeligste Aander, Naturdyrker som en ægte
							Lærling af Rousseau, tungsindig som en ægte Beundrer af Ossian, fuld af
							Livslede som en ægte Samtidig af Chateaubriand. lian er rent moderne i
							sine teoretiske Anskuelser om Religionen, Moralen, Opdragelsen og
							Kvindens Samfundsstilling, han er rent tysk romantisk i sit
							Følelsessvælgeri, sin Ørkesløshed og i den ubeskrivelige Sky, han nærer
							for at røre ved Virkeligheden, som skulde han brænde sig paa den; han er
							endelig fransk romantisk ved selve Blandingen af Frisind og overvættes
							Ømtaalighed, af Sværmeri og forfinet Sanselighed, en Blanding, man en
							Snes Aar efter i den franske Literatur 
							genfinder hos Sainte-Beuve under Digtermærket Joseph Delorme. Han er
							efter hele sit Væsen en Forgænger eller Forløber for den lange Skare af
							større Aander, der i det Øjeblik, han optræder, begynder deres Tog
							igennem Aarhundredet, og som han med sin svage Stemme varsler om og
							bereder Vej.VIGanske samtidigt med Obermann bragte det franske Bogmarked en lille
							Roman, der er udsprungen af en med Sénancour's beslægtet Aandsretning,
							og hvis Forfatter ligeledes er en Forgænger for betydeligere Aander end
							han, men som besad et rigt, i højeste Grad smidigt Talent, et i fransk
							Poesi højst ualmindeligt Anlæg for det Fantastiske og et Mod til at slaa
							ind paa nye Veje, der gør, at han som Forgænger tillige er Banebryder.
							Forfatteren var Charles Nodier; Navnet paa den lille Bog var Maleren fra Salzburg.Charles Nodier, der kun med et Par af sine
							Ungdomsskrifter henhører til den Gruppe af Skribenter, vi her behandler,
							men som forøvrigt har sin særegne Plads som fransk Romantiker lige før
							den romantiske Skole i Frankrig, fødtes i Besançon 1780. Faderen var en
							begavet og hæderlig Mand, streng som Øvrighedsperson, kærlig i sit Hjem,
							en erklæret Tilhænger af det 18de Aarhundredes Filosofi, og han opdrog
							sin Søn efter Rousseau's Émile's Principer.
							Denne viste tidligt en forbausende Lærenemhed og mangesidige,
							overordenlige Evner. Kun sytten Aar gammel var han saa dygtig en
							Filolog, at han skrev et «Leksikon over de lydefterlignende Ord i
							Fransk», som af Undervisningsministeriet blev kendt værdigt til at
							indlemmes i Skolebibliotekerne, og atten Aar gammel var han en saa
							dygtig Naturkyndig, at han udgav et Værk om Insekternes Følehorn og
							Høreorgan paa samme Tid som han gav sin første Roman i Trykken.Hans Barndom og første Ungdom var yderst bevæget. Tretten Aar gammel
							oplevede han Rædselstiden og saa Rædslerne paa nært Hold, thi hans Fader
							var Formand for Revolutionsdomstolen i Besançon. I 1793 frelste den
							lille varmtfølende og ihærdige Dreng en Kvindes Liv. En Dame i Byen
							havde gjort sig skyldig i at sende Penge til en af sine Slægtninge, der
							var udvandret til den kongeligsindede Rhinhær. Hendes Brøde var  utvivlsom, Lovens Ord utvetydige, ingen
							Frelse syntes mulig. Men da en Ven af Familien og Damen havde forklaret
							den unge Charles Nodier Sagen og han forgæves havde bønfaldt sin Fader
							om den Anklagedes Liv, greb han til den Udvej at true Faderen med at han
							vilde dræbe sig selv, i Fald Dødsdommen blev fældet Han lagde en saadan
							Alvor l denne Trusel og viste saa fast en Beslutning, at Faderen i det
							afgørende Øjeblik gav efter, af Frygt for at miste sit Barn tog sin
							Romerdyd fangen og kendte den Skyldige fri. Samme Aar som dette hændte,
							blev han, da den Undervisning han i Besançon kunde modtage ikke var til
							strækkelig, sendt til Strassburg, og Tilfældet vilde, at han blev
							anbragt i Huset hos den bekendte og berygtede Eulogius Schneider,
							Elsass's bøddelagtige Regent, der snart efter udaandede paa Skafottet i
							Paris. De Scener, han oplevede i Strassburg, var vel skikkede til at
							befrugte en tilkommende Romanforfatters Indbildningskraft. Som Yngling
							blev han snart efter i Paris Vidne til Letfærdigheden og
							Fornøjelsessygen under Direktoriet, og da han i 1799 var vendt tilbage
							til Besançon, interesserede han sig fremfor Alt for Statsfangerne og de
							Mistænkte i Byen. Han blev anklaget som samfundsfarlig; en Nat blev hans
							Dør brudt op og hans Papirer undersøgte; man fandt kun hans Arbejder om
							Ordrødder og Følehorn. Men det Pirrende i Situationen fristede hans
							digteriske Æventyrlyst, han holdt nok af at være i Krig med Magthaverne,
							udsætte sig for Farer, vide sig forfulgt o. s. v. Han havde ikke og fik
							aldrig senere nogen politisk Overbevisning, men han sværmede for
							Friheden, og under alle de vekslende Regeringer i Frankrig tilhørte han
							bestandig Oppositionen, var religiøs under Republiken, frisindet under
							Kejserdømmet o. s. v. Den første Konsuls Enevælde opbragte ham, og tyve
							Aar gammel udslyngede han imod den sin Ode La
								Napoléone. Da man arresterede i Flæng for at finde Forfatteren,
							og da bl. A. Bogtrykkeren var bleven fængslet, angav Nodier sig selv og
							blev nu holdt nogle Maaneder i Fængsel i Paris, senere sendt tilbage til
							sin Fødeby, hvor han sattes tinder Politiets Opsigt.Fra dette Øjeblik begyndte for Nodier en lang Række af Forfølgelser og
							Plagerier fra Regeringens Side, som ganske vist mange Gange var den unge
							Poet i høj Grad pinlige, men som paa den anden Side sikkert ogsaa ofte
							overdreves af hans livlige, altid virksomme Indbildningskraft. Vist er
							det i alt Fald, at han for at undgaa Efterstræbelser flygtede fra ét
							Skjulested i  Jurabjergene til et andet,
							levede og skrev paa ubesøgte, ensomme Steder og aldrig var længe nok paa
							noget Sted til der at fuldende det der begyndte Haandskrift. Saaledes
							oplevede han i en meget ung Alder foruden alle de tidligere Indtryk, ban
							havde modtaget af Tidsalderen, det hele Indbegreb af
							Landflygtighedsfølelser og Emigrantstemninger. Og det er disse Følelser
							og Stemninger, der danner Baggrunden for hans første digteriske Forsøg.
							Maleren fra Salzburg blev skrevet i Bjergene under uophørlig Vekslen af
							Opholdssted.Le peintre de Saltzbourg, journal des émotions d'un
								cæur souffrant, suivi des Méditations da cloître er Titelen paa
							den oprindelige Udgave, Paris 1803. De Klostertanker, der her er givne i
							Tilgift til Romanen, har en vis Interesse som Udtryk for raadende
							Stemninger hos det unge Slægtled. De har samme Formaal som René at lægge et kraftigt Ord ind til Bedste for
							Klostrenes Genoprettelse. Det hele er en Monolog, holdt af en i egen
							Mening højst Ulykkelig, der jamrer over intet Kloster at finde, hvor han
							kunde ty ind, og som ved en lang klagende Ordstrøm naivt synes at ville
							godtgøre sin Adkomst som fremtidig Trappist: «Jeg, der er saa ung endnu
							og allerede saa ulykkelig, jeg, der med en altfor tidlig Erfaring har
							gennemskuet Livet og Samfundet og er fremmed for Menneskene, som har
							saaret mit Hjerte; jeg, der er berøvet enhver Forhaabning, som før har
							skuffet mig - jeg har i min Elendighed søgt et Tilflugtssted
							og intet fundet.» Herefter følger en lang Lovtale over Munke og Nonner,
							disse «Fredens Engle, der kun bad, trøstede, opdrog og plejede Syge,
							bragte milde Gaver, fulgte de Dødsdømte til Skafottet og forbandt
							Heltenes Saar.» Hvorved har dog disse Guds Mænd og Kvinder kunnet
							paadrage sig den rasende Forfølgelse, der er enestaaende i Fanatismens
							Aarbøger! Hvor er det muligt, at det 18de Aarhundredes Lovgivere har
							kendt det menneskelige Hjerte saa slet, at de ikke har forstaaet eller
							anet et eneste af de Tilfælde, for hvilke Religionen har opfundet
							Klostrene:«Her staar et helt Slægtled, hvem de politiske Begivenheder har givet den
							Opdragelse, der blev Achilles til Del. Vi er blevne nærede med Løvemarv
							og Løveblod; og nu, da en Regering, som ikke overlader noget til
							Tilfældigheden og som bestemmer Fremtiden [*dolgoeO* Napoleons Regering,
							mod hvilken allerede disse Udtryk var dristige], nu da denne Regering
							har sat Skranker  for den farlige
							Udvikling af Ungdommens Evner og har sagt til den: Hertil og ikke
							længer! - er man nu klar over, hvad saa megen ubrugt Lidenskab
							og undertrykt Kraft kan fremkalde for sørgelige Begivenheder, elier
							over, hvor mange Fristelser til Brøde et stormfuldt Hjerte har, i
							hvilket Sorg og Livslede raader? Jeg erklærer det med Bitterhed, med
							Rædsel: Werthers Pistol og Bøddelens Økse har allerede ryddet op iblandt
							os. Denne Slægt rejser sig og forlanger Klostre af Eder.»Et ydmygt og følsomt Forlangende ganske vist af en Slægt, der betegner
							sig som opnæret ved Løvemarv! men man føler Trodsen bag den ydmyge og
							ikke bogstaveligt mente Fordring. Det utaalmodige Tungsind griber paa
							Slump efter et Dulmemiddel mod sin Smerte.I en Fortale, som Nodier i Aaret 1840 føjede til sin Bog, udtaler han sig
							om de Tidsomstændigheder, der fremkaldte den. Direktoriets Regering,
							siger han, var alt andet end følsom. Drømmeriets og Lidenskabernes
							Sprog, som Rousseau tredive Aar tidligere havde skaffet en forbigaaende
							Yndest, var anset for latterligt ved Aarhundredets Slutning. Anderledes
							var det i Tyskland «dette vidunderlige Tyskland, det sidste Fædreland
							for Europas Poesi, den fremtidige Vugge for et tilkommende kraftigt
							Samfund, hvis der ellers endnu kan skabes et Samfund i Europa, og
							Tysklands Indflydelse begyndte da at gøre sig gældende hos os .... Vi
							læste Werther, Goetz von Berlichingen og Karl Moor.»Helten i Nodiers Bog er støbt over Werthertypen, han er tyve Aar gammel,
							han er Maler, han er Digter, han er fremfor Alt Tysker. Men rigtignok
							staar denne matte og udviskede Afstøbning uendeligt tilbage for
							Originalen. Charles - han bærer Nodiers eget Navn -
							er Emigrant: af politiske Grunde udvist af Bayern og erklæret fredløs;
							to Aar har han tilbragt flakkende om i Europa som en rastløs Flygtning,
							i to Aar har han levet Nodiers eget Liv. Kun én Følelse har opretholdt
							ham, Kærligheden til en Pige, som bærer det poetiske Navn: Eulalia; han
							vender tilbage og - hører det I Himmelske! - Eulalia
							er troløs, Eulalia har ægtet en Anden. Den forraadte Elsker kan ikke
							modstaa sin Tilbøjelighed til at omkrese hendes Opholdssted. En Dag
							møder han hende og - o Skæbne! - Eulalia, som i den
							lange Tid ikke har hørt fra ham og som har modtaget en falsk
							Efterretning om hans Død, har kun med Taarer, kun af Lydighed mod en
							Moders Vilje, endelig paa Grund af en 
							svag Lighed, den unge Frier havde med Charles, ægtet denne, en Hr.
							Spronck, der, som det viser sig, er et af de ædleste Mennesker. Herover
							Werther-Klager, Werther-Stemninger o. s. v., dog Alt i en i
							Sammenligning med Werthers højst nedstemt Tonart. Charles hengiver sig
							til vemodige Erindringer: Her saa han hende første Gang, her følte han
							de første mørke Anelser om Fremtiden, her glemte han i sin Henrykkelse
							over at se hende sit Papir, sine Blyanter og sin Ossian, her, hvor Træerne nu er omhuggede, havde han fordum
							besluttet at. lade sin kære Werther begrave og nu føler han Lyst til her
							at grave sin egen Grav. Werther har nemlig været Gharles's Ven og man
							ser, at han har taget ham til Mønster. Kun l et Punkt er Charles
							kraftigere og mere mandig end Werther, det er i hans Udbrud af Harme
							over de Hindringer, der stiller sig mellem hans Elskede og ham:«Hvorfor vovede jeg ikke at slutte hende i mine Arme, at gribe hende som
							et Bytte, føre hende langt bort fra Menneskene og erklære hende for min
							Hustru for Himlens Aasyn! Eller hvis selve denne Attraa er en
							Forbrydelse, hvorfor er den da saa inderligt sammensmeltet med Følelsen
							af min Tilværelse, at jeg ikke kan opgive den uden at dø? En
							Forbrydelse, sagde jeg! I Barbariets Tid, i Uvidenhedens og Trældommens
							Dage har et eller andet Menneske af Hoben fundet paa at skrive sine
							Fordomme ned og har sagt: Der har I Love, Hvilken Forblindelse af
							Menneskeheden! hvilket foragteligt Skuespil at se saa mange Slægter
							styrede af en længst afdød Slægts Fordomme og Luner!»Højst pudsig tager umiddelbart herefter en lang højtidelig Forherligelse
							af Messiaden sig ud, øjensynlig foraarsaget af andre, men ganske
							uligeartede Mindelser om Werther. «O guddommelige Klopstock! udbryder
							Charles, med hvilken Pragt samler du ikke alle Poesiens Vidundere for
							vore Øjne, hvad enten du indfører os i den Højestes Raad, hvor de
							førstefødte blandt Englene lovsynger Himmelens Hemmeligheder eller hvor
							Kerubinerne i hellig Andagt dækker deres Aasyn med deres Guldvinger.»
							Springet er stort fra hine oprørske Talemaader til denne fromme
							Henrykkelse. Men selve denne Blanding af revolutionære Tilbøjeligheder
							og romantiske Tilløb, som i enhver anden Tidsalder vilde synes forrykt,
							er i Emigrantliteraturen langt fra at overraske; den genfindes hos alle
							Forfatterne; den optræder hos 
							Chateaubriand som satanisk Katolicisme, hos Sénancour som følsom og
							romantisk Ateisme, her som Oprør mod Samfundsordenen, der forenes med
							Sværmeri for Messiaden; Blandingens Beskaffenhed er forskellig, men
							Grundtrækket er det samme overalt.Det viser sig nu i Romanen, at Eulalias Ægtemand ikke er lykkeligere end
							hendes ulykkelige Elsker. Han har mistet sin Ungdomselskede ved Døden og
							kan aldrig glemme dette Tab, end ikke ved Eulalias Side; han er Vidne
							til Charles' og Eulalias Kærlighed, og for ikke at staa dem i Vejen,
							tager han Gift og dør efter at have bedet de Elskende om Forladelse for
							den Genvordighed, han ufrivilligt har voldt dem «ved sit usalige Liv».
							Det er umuligt at forestille sig en føjeligere Ægtemand. De Elskende
							viser sig imidlertid ikke mindre ædle end han; Eulalia er særlig for
							højhjertet til at ville benytte sig af et saa sørgeligt Dødsfald. Hun
							gaar i Kloster og Charles drukner sig i Donaufloden. To Selvmord og en
							Selv-Indespærring i Nonneklostret er i hin Tid den regulære
						Afslutning.VIIDen, der i Literaturens Historie bevæger sig fra en Variant af et vist
							Tidsrums Type til en anden, bærer sig tilnærmelsesvis ad som
							Naturforskeren, der forfølger en og samme Grundforms Omdannelse, f. Eks.
							Armens til Ben, til Pote, til Vinge, til Luf igennem forskellige Arter i
							Zoologien. Den næste Variation af Grundtypen, der forekommer mig værd at
							studere, er Benjamin Constant's Adolphe, Helten
							i den berømte politiske Forfatters eneste poetiske Værk. Adolphe er
							mindre glimrende end René, mindre forsagende end Obermann, men han
							fremstiller den samme urolige og utilfredse Slægt. Ogsaa han er i
							Familie med Werther, men han er Barn af Skuffelsens Tidsalder ligesom
							René. Adolphe udkom først efter Kejserdømmets Fald, men denSaa lidet betydende denne Roman nu end er som Aandsværk, saa interessant
							er den som historisk Vidnesbyrd. Det varede kun kort, før Nodier hævede
							sig over det Udviklingstrin, hvorpaa han stod som dens Forfatter. Vi vil
							genfinde ham paa højere Udviklingsstadier af den franske Literatur.
							Ingen har hyppigere skiftet Ham end han, og Sommerfuglen er skønnere end
							Larven.  blev skreven eller i ethvert
							Tilfælde anlagt i Aarhundredets allerførste Aar. Bogen staar, ligesom
							hine andre Bøger, der er i Slægt med Rousseau paa Følelsessiden og har
							taget Arv efter ham, i den skarpeste Modsætning til Herredømmet i
							Frankrig Hvad der i Paris regerede, det var Tallet og Sabelen, i
							Literaturen den klassiske Odestil og den nøjagtige Videnskabelighed; her
							er det Følelser og Grublerier over et Følelsesliv.Benjamin Constant de Rebecque fødtes i Lausanne
							1767 af protestantiske Forældre. Hans Fødsel kostede Moderen Livet; hans
							Fader var en kold og verdensklog Mand af samme Art som Faderen i Adolphe. Han var fra Barndommen af aldeles
							ualmindeligt udrustet. Naar man i Adolphe maaske
							ikke ganske forstaar den overordenlige Tiltrækning, Helten udøver,
							ligger det i, at Constant, der benyttede Erindringer af sit eget Liv til
							Bogens Komposition, synes at have undset sig ved at fremhæve Heltens
							fængslende Egenskaber for stærkt. Men Adolphe er i den Grad Constant
							selv, at man saa at sige først fatter denne Types Tilblivelse, idet man
							studerer Forfatterens Ungdom.Han havde Ynde og Finhed, tidligt en skemtende Selvironi, og en
							stormfuldt pulserende Modtagelighed for Indtryk, som var des
							mærkværdigere, fordi den var forenet med en spirende Blaserthed. En
							Trang til stærke Sindsbevægelser forenedes hos ham med en Gave til at
							sætte sig ud over sine Sindsbevægelser. Han udviklede allerede som
							Yngling Evnen til at halvere, fordoble og spotte sig. Han kunde udbryde:
							«Jeg morer mig over alle disse Forlegenheder, hvori jeg befinder mig,
							som om de var en Andens» og naar han var vred havde han
							Yndlingsvendinger som denne: «Jeg raser, jeg gaar fra Forstanden af
							Raseri, men i Grunden er det Hele mig ganske ligegyldigt».Der blev ikke sparet nogen Omhu paa at give den opvakte og aandrige
							Yngling en Opdragelse, der svarede til hans Anlæg. Han sendtes først til
							Universitetet i Edinburgh, hvor han knyttede Venskabsforbindelser med en
							Kres af unge fornemme Englændere og Skotter, der næsten alle senere blev
							berømte eller bekendte Mænd. Derfra kom han til det stille og fredelige
							Universitet i Erlangen, hvor Grunden lagdes til hans Indsigt i tyske
							Forhold og tysk Literatur og hvor hans græsk-romerske Dannelse
							fuldendtes. De gamle græske Republikers Statsforhold interesserede ham
							her som i Edinburgh endnu mere end deres Poesi.Den bedste Kilde til Kundskab om hans Udviklingstrin og  Stemninger i den første Ungdom afgiver hans
							Breve til Fru de Charrière, en fritænkersk, fintbegavet
							Schweizerforfatterinde, hollandsk af Fødsel, men fuldstændigt
							forfransket, der var mere end 40 Aar gammel, da Constant i sit tyvende
							Aar traadte I Forbindelse med hende. Det var i denne Dames Hus at han,
							siddende ved det samme Bord, hvorved hun skrev, 19 Aar gammel begyndte
							sit store Værk om Religionen, med hvilket han syslede næsten hele sit
							Liv og som uophørligt blev omarbejdet eftersom hans Anskuelser vekslede
							og fik bestemtere Form. Tredive Aar senere fuldendte han det i den Tid,
							som Talerstolen i Kammeret og Spillehusene i Paris levnede ham til
							Virksomhed af anden Art. Men hos Fru de Gharriére blev det begyndt; og
							sindbilledligt og betegnende nok: det første Afsnit skrev han paa
							Bagsiden af en Pakke Spillekort, og alt som han skrev Kortet fuldt, skød
							han det over til sin Raadgiverinde. I Breve til denne paalidelige og
							hengivne Veninde udtaler Constant sig som Yngling med fuldstændig
							Aabenhed, og man kan her se hans Følelses- og Tankeliv i dets
							oprindelige Form og med dets tidligste Præg. Dette Præg er det 18de
							Aarhundredes, kun at dettes Begejstring for visse Tankefostre fattes og
							en god Del Tvivlsaand er kommen til. Han skriver:«Jeg føler mere end nogensinde Altings Intethed, hvorledes Alt lover og
							Intet holder, jeg føler hvormeget vore Kræfter staar over vore Vilkaar,
							og hvor ulykkelige dette Misforhold maa gøre os. Mon ikke Gud,
							Ophavsmanden til os og vore Omgivelser, er død før han har faaet endt
							sit Værk, saa at Altet egenlig er et opus posthumum? Han havde de smukkeste og største Forsætter af Verden
							og de største Midler til at udføre dem. Han havde allerede sat flere af
							disse Midler i Bevægelse, ligesom man rejser Stilladser for at bygge, og
							midt under dette Arbejde er han saa død. Nu er da Alting opført med
							Hensyn til et Maal, som ikke mere eksisterer, og vi i Særdeleshed; vi
							føler os bestemte til Noget, hvorom vi ingen Forestilling kan gøre os.
							Vi er som Uhre uden Skive eller Visere, hvis Hjul, som ikke mangler
							Forstand, drejer sig til de er opslidte, uden at vide hvorfor og stedse
							sigende: Jeg drejer, altsaa har jeg et Maal. - Farvel kære og
							aandfulde Hjul, som har det Uheld at staa saa højt over det Uhrværk, af
							hvilket De er en Del og som De forstyrrer! Uden Selvros: det er ogsaa
							mit Tilfælde.»Et andet Sted siger han: «O hvor Fyrsterne er ædelmodige  og højmodige; der har de nu igen udstedt en
							Straf-Eftergivelse, hvorfra Ingen er udelukket uden alle de, som har
							gjort Oprør. Det minder mig om en Salme, der forherliger den jødiske
							Guds Bedrifter. Han har dræbt dem og dem; thi hans guddommelige Godhed
							varer evigt; han har druknet Farao og hele hans Hær; thi hans
							guddommelige Godhed varer evigt; han har slaget alle Ægypternes
							Førstefødte med Døden; thi hans guddommelige Godhed o. s. v. o. s. v.»«De synes mig ikke demokratisk. Jeg tror som De, at der paa Bunden af
							Revolutionsmændenes Sjæle er Svig og Raseri. Men jeg holder mere af Svig
							og Raseri, der omstyrter Fæstninger og afskaffer Titler og andre
							Dumheder af den Art, og som sætter alle de religiøse Drømmerier paa lige
							Fod, end af den Art Svig og Raseri, som vil bevare og helligvie hint
							elendige Misfoster af Jødernes barbariske Dumhed, podet ind paa
							Vandalernes barbariske Uvidenhed.»«Jo mere man tænker over det, des mere opgiver man at begribe et cui bono (et til Fordel for hvem?) i denne
							Taabelighed man kalder Verden. Jeg forstaar hverken Maalet eller
							Bygmesteren eller Maleren eller Figurerne i denne Laterna magica, af
							hvilken jeg har den Ære at udgøre en Del. Vil jeg forstaa det bedre,
							naar jeg engang er forsvunden fra denne trange og mørke Klode, paa
							hvilken det morer jeg véd ikke hvilken usynlig Magt at lade mig danse
							med eller imod min Vilje? Det véd jeg ikke. Men jeg er bange for, at det
							forholder sig med denne Hemmelighed som med Frimurernes, der kun i de
							Uindviedes Øjne er noget værd.»Man vil efter at have læst disse Brudstykker ikke undre sig over, at hin
							Bog om Religionen, der ved Aarhundredskiftet var
							anlagt og bestemt til fra et protestantisk Standpunkt at udføre samme
							Bedrift som Chateaubriand samtidigt iværksatte fra et katolsk
							Udgangspunkt: nemlig at genindføre den religiøse Aand i Frankrig, i sit
							oprindelige Udkast havde et ganske andet Præg end den senere fik. De
							første Afsnit af den, der blev skrevne ganske paa det 18de Aarhundredes
							Vis, vilde, hvis de forelaa trykte, i Constants Liv betegne nøjagtigt
							det samme Udviklingstrin som Bogen om Revolutionerne
							betegner i Chateaubriands. Som Værket nu i sin endegyldige Form
							tilhører den franske Literatur, udmærker det sig ved en rolig,
							lidenskabsløs Stil, et fordomsfrit Blik og en for Datiden ikke
							almindelig Lærdom. Men  det lider til
							Gengæld under en fuldstændig Mangel paa Varme og under en gennemgribende
							Halvhed i sit Princip.Dets Grundtanke er følgende: Alle de tidligere Opfattelser af Religionens
							Væsen har været ufuldkomne. En Skole af Forfattere, der betragter
							Religionen som ad Fornuftens Vej utilgængelig for Mennesket og som
							meddelt én Gang for alle ved guddommelig Aabenbaring, søger blot at føre
							Religionen tilbage til dens oprindelige Form. En anden Skole, der med
							Rette er bleven forfærdet over de Onder, Utaalsomhed og Trosraseri
							frembringer, har i Religionen kun set en Vildfarelse og har søgt at
							grunde Sædelæren paa en rent jordisk Grundvold. En tredje har troet at
							kunne holde en Mellemvej ved Antagelsen af noget, som den betitler den
							naturlige Religion eller Fornuftreligionen, og som kun bestaar af de
							reneste Dogmer og de simpleste Grundbegreber. Men ogsaa denne Skole har
							som de to nysnævnte troet, at Mennesket kunde naa den ubetingede Sandhed
							og at Sandheden følgelig var en og uforanderlig; hvem der troede mindre
							end Skolen, stemplede den som ugudelig, hvem der troede mere end den som
							kirketroende og overtroisk. Constant vil i Modsætning til alle disse tre
							Skoler betragte Religionen som fremskridende, idet han gaar ud fra, at
							den religiøse Følelse er en til Grund liggende Kendsgerning i
							Menneskesjælen og kun dens Former forskellige og modtagelige for stedse
							større Fuldkommenhed. Man mærker, at han har læst Lessings Menneskeslægtens Opdragelse; men endnu mere
							beslægtet end med Lessing føler han sig dog med sine Samtidige: Kreuzer
							og Görres. Han forstaar eller paaskønner øjensynligt ikke Lessings fine
							og dog saa dybe Ironi; de romantisk-protestantiske Genoprettelsesforsøg
							betager ham derimod med Samtidighedens hele Magt og han tilegner sig af
							dem Alt, hvad han som liberal fransk Politiker og omvendt Voltairianer
							kan bruge. Han vil ikke paa nogen Maade vide af den Utaalsomhed og
							Forfølgelseslyst, der bryder saa voldsomt frem hos en Lamennais (i Bogen
							om Ligegyldigheden for det Religiøse), han vil ikke vide af en verdslig
							Pavemagt eller af nogensomhelst Forening af gejstlig og verdslig
							Myndighed (som De Maistre eller Chateaubriand), men han indbilder sig i
							«den religiøse Følelse« at have fundet en Art sjæleligt Grundelement,
							der ikke paany lader sig opløse, han mener, at den er uforanderlig og
							almen, *dolgoeO* baade udbredt over hele Jorden og hævet over
							Forvandling gennem Tiderne - en Anskuelse, der  ikke lader sig forene med en dybere
							Sjælegranskning - og det er paa denne Følelse at han grunder
							sit hele bibeholdende System. De kildne Spørgsmaal gaar han, saavidt det
							er ham muligt, uden om; han vil f. Eks. ikke afgøre, om Menneskeheden
							har begyndt med en vild eller med en paradisisk fuldkommen Tilstand, og
							hævder udtrykkeligt, at naar han indleder med Skildringen af den laveste
							Fetisjdyrkelse, gør han kun dette for Ordenens Skyld og vil ikke dermed
							negte, at dette ufuldkomne Stade kan have været Følgen af et Fald;
							tvertimod, denne Antagelse forekommer ham sandsynligst. - Faa
							Bøger er hurtigere blevne forældede end dette Skrift, og det har nu kun
							en historisk Interesse ved den for Tidsalderen, da det blev udført,
							typiske Usikkerhed og Halvhed.I de første Aar af den franske Revolution blev Constant ansat i Brunsvig
							som den regerende Hertugindes Kammerjunker. Han hørte her Revolutionen
							omtale med den Blanding af Rædsel og Afsky, der f. Eks. kommer til Orde
							i Goethes uheldige Skuespil Der Bürgergeneral;
							men det var ham ikke vanskeligt at danne sig en selvstændig og
							fordomsfri Anskuelse af Revolutionens Betydning. løvrigt synes hans Tid
							her som senere at have været stærkt optaget af skiftende
							Kærlighedsforhold. Han har selv i Spøg betegnet Sola
								inconstantia constans (kun stadig i Ubestandighed) som sit
							Valgsprog. Han giftede sig - nok nærmest af Kedsomhed
							- her i Brunsvig, og lod sig skille efter Hvedebrødsdagene.
							Derpaa forelskede han sig i en Dame, der laa i Skilsmisseproces med sin
							Mand og vendte for hendes Skyld senere tilbage til Brunsvig. Hendes
							Pigenavn var Charlotte v. Hardenberg og hun blev mange Aar senere
							Constants anden Hustru. I Brevene til Fru de Charriére fra dette Tidsrum
							viser han sig ligesaa formaalsløs og livstræt som skarpsindig og
							aandfuld. Han gør sig lystig over sine dumme og smaalige Omgivelser,
							over sig selv, ja en Tid lang over sin Følelse for sit Hjertes Dame,
							indtil han en skøn Dag meddeler, at han vil ophøre med Spotterier
							derover, da han ikke anser en saadan Spot for tilladelig. Et Holdepunkt
							og Midtpunkt havde hans Liv endnu ikke fundet.Da indtraadte i Slutningen af 1794 en afgørende Vending i Constants
							Levned. Han lærte Fru de Staël at kende, og det viste sig, at
							af disse to Aander var ingen i Stand til at frembringe det Højeste, den
							formaaede, uden ved den andens Befrugtning. Benjamin Constant var da 27,
							Fru de Staël 28 Aar  gammel. Han
							var lige ankommen til Paris, hvorhen hans Ærgerrighed længe havde kaldt
							ham, men som han nu for første Gang saa og hvor han indførtes i
							adskillige af de første Krese, hos Fru Tallien, Fru de Beauharnais og
							Fru de Staël. Han gjorde sig bemærket baade ved sin Skønhed og
							sine overlegne Evner. Med sin friske Hudfarve og sit lange lyse Haar
							lignede han en ung Nordbo, men hans Vid var klart og ganske fransk og
							hans Dannelse alment europæisk. Han gjorde et Indtryk paa Frankrigs da
							mest begavede Kvinde, som aldrig nogensinde blev udslettet, selv da
							Livsforholdene fjernede dem mest fra hinanden, og snart var det ingen
							Hemmelighed mere, at Fru de Stëels Beundring var gledet over i
							lidenskabelig Kærlighed. Hun meddelte den unge tilkommende Statsmand sin
							Tillid til den politiske Frihed, sin Begejstring for den Enkeltes
							Rettigheder og en Forfatning, der sikrede dem, og gennem et luende Pust
							fra hendes Ildhu besjæledes han af hendes Foretagelsesaand og hendes Tro
							paa Ordets og Handlingens Magt til trods alle Skæbne-Teorier at gribe
							ind i Virkeligheden og omforme den. Til Gengæld synes Forholdet til ham
							ved at bringe hende paa Kant med Samfundet at have beriget hende med
							Hovedsummen af de Lidenskaber, Følelser og stridbare Tanker, der udgør
							Kærnen i hendes digteriske Frembringelser.I Fru de Staéls Hus traf Constant en Hærskare af fremmede Diplomater,
							misfornøjede Bladskrivere og plansmeddende Kvinder, der i første Øjeblik
							indtog ham mod Konventet. Snart dannede han sig imidlertid sin
							Overbevisning, han gendrev selv sine første Bladartikler og sluttede
							sig, mere radikal end sin Veninde, til «Patrioternes» Parti imod de
							saakaldte Moderate, hos hvem han intet Maadehold fandt. 1795 tilbragte
							han efter Indbydelse af Fru de Staël paa hendes Gods Goppet i
							Schweiz; Aaret efter skilte hun sig fra sin Mand.Da i 1799 Bonaparte som Førstekonsul gav Frankrig en Forfatning, i
							hvilken en svag Skinfrihed skulde skjule Eneherredømmet, udnævnte han
							Constant, der tidligere havde været blandt hans varme Beundrere, til
							Medlem af Tribunatet. I denne Egenskab førte Constant med nogle faa
							Meningsfæller den hæderfulde Kamp mod Bonapartes Enevolds-Planer, der
							henledede hele Europas Øjne paa ham og som vakte den heftigste
							Forbitrelse hos Førstekonsulen. I Aaret 1802 sagde denne om Constant og
							hans Venner de bekendte Ord om de fem eller seks Metafysikere i  Tribunatet, der fortjente at kastes i
							Vandet, og kort efter lod han dem ved en underdanig Flertalsafstemning
							fjerne. Da Fru de Staël paa samme Tid begyndte heftigt at
							bekæmpe Bonapartes Stræben efter Enevælden og da hendes Fader, den
							berømte Necker, skarpt advarede mod hans Politik, lod han hende udvise
							af Frankrig. Da Constant fulgte hende til Coppet, forbød han ogsaa ham
							at vende tilbage. I Maj 1802 var Fru de Staël bleven Enke. I
							Forening med Constant berejste hun i 1803-4 Tyskland, og det synes som
							om hun i sin sværmeriske Kærlighed har ventet at Constant vilde ægte
							hende. Han har imidlertid øjensynligt ikke gengældt hendes Følelser, han
							skuffede hende af Medynk og Svaghed, skjulte hende, at han stod i
							bestandig Brevveksling med Charlotte v. Hardenberg og har formodenlig
							under et Paaskud forladt hende for at rejse til Weimar, hvor han i 1804
							bearbejdede Schillers Wallenstein paa Fransk.
							Det blev ikke Constant, men A. W. Schlegel, der (som Huslærer for hendes
							Børn) ledsagede Fru de Staël til Italien paa den ved Corinna berømte Rejse, hun foretog dertil i
							1805. I Sommeren 1808 lod Constant sig hemmelig vie til sin Charlotte,
							og saa lidet havde Fru de Staël da opgivet ham, at det kom til
							de heftigste Scener, da hun uformodet traf det nygifte Par i Nærheden af
							Genf. Hun gav sin Skinsyge Luft med saadan Hensynsløshed, at Charlotte i
							sin Fortvivlelse gjorde et - dog mislykket - Forsøg
							paa at dræbe sig ved Gift. Saa stor var hendes Magt over Constant
							imidlertid endnu, at han forlod sin Frue og for nogen Tid fulgte Fru de
							Staël til Coppet.Nu følger nogle Aar, hvor Benjamin Constant lever i tilbagetrukken
							Stilhed i Göttingen, sysselsat med nye Forstudier til sit Værk om
							Religionens Oprindelse og Udviklingshistorie; da bragte Napoleons
							Nederlag i Aaret 1813 ham til paany i Forbindelse med Fru de
							Staël at gribe ind i den politiske Tankestrid og, ved Hjælp af
							sin Venindes Forbindelser ved det russiske, preussiske og svenske Hof,
							tillige i Handlemaaden mod den slagne Enevoldshersker. I Bernadottes
							Følge drog han ind i Paris, og skønt han var Talsmand for Kongedømmets
							Genoprettelse stræbte han ivrigt at redde hvad der af
							forfatningsbestemte Friheder kunde reddes. Han udgav sine mesterlige
							Smaaskrifter om Pressefrihed, Ministeransvarlighed o. s. v. og valgtes
							til Folkerepræsentant. Det er bekendt, hvorledes straks derefter hans
							blinde Forelskelse i Fru de Récamier bragte ham til at  optræde med en Voldsomhed imod Napoleon lige
							efter dennes Tilbagekomst fra Elba, der gav hans Udnævnelse til
							Statsraad under de 100 Dage og hans Tilslutning til Kejserens sidste
							Forsøg paa at give Frankrig en Art Selvstyre, Præg af et Forræderi. Man
							maa dog ikke dømme Constant som Politiker efter denne uheldige Episode.
							Under Bourbonernes Kongedømme, ja endog under de første Aar af
							Julikongedømmet var han, som ikke mindre bekendt, den haardnakkede og i
							højeste Grad veltalende Fører for den frisindede parlamentariske
							Opposition. Han udmærkede sig aldrig ved Karakterrenhed, men han havde
							højhjertede Opsving. Da han i Aaret 1830 fik et Brev fra en af sine
							Venner, hvori der stod: «Her spilles et frygteligt Spil, vore Hoveder er
							i Fare, kom og bring os Deres!» vaklede han intet Øjeblik, men kom og
							tog uforfærdet Julirevolutionens Parti. Faa Maaneder derefter modtog han
							saa, skønt Fører for Oppositionen - for at dække sin
							Spillegæld - 100,000 Francs af Louis-Philippe. Constant var en
							stor Dialektiker; ingen Sandhed, plejede han at sige, er fuldstændig,
							saalænge man ikke tager dens Modsætning op i den. Det lykkedes ham at
							fuldstændiggøre mangen Sandhed. Han forvandt aldrig det Stempel, som den
							Tidsalder, i hvilken hans tidligste Ungdom falder, satte paa ham. Den
							samme Dobbelthed, der findes hos hele denne Slægt, men som hos andre
							Medlemmer af den er en Bi-Egenskab, har givet hans Væsen dets
							gennemgribende og særegne, men splidagtige Grundtræk.Denne Mands betydningsfuldeste Ungdomsarbejde fortjener at studeres. I
								Adolphe findes følgende Udvikling: «Hvad der
							overrasker mig er ikke, at Mennesket trænger til en Religion; hvad der
							undrer mig er, at det nogensinde tror sig stærkt nok, tilstrækkeligt i
							Ly for Ulykken, til at vove Forkastelse af nogen; det burde, synes jeg,
							i sin Svaghed være tilbøjeligt til at paakalde alle; thi er der i det
							tætte Mørke, som omgiver os, noget Lysskær, som vi kunde ville støde
							tilbage? er der, midt i den Hvirvel, som river os med sig, nogen Gren,
							som vi skulde vove at vægre os ved at klamre os til?» Man føler, at
							Forfatteren er vissere paa at Hvirvlen end paa at Grenen findes. Den
							Form, hvorunder Religionen her anbefales, er en saadan, hvorunder
							Religionsløsheden skimtes og bag den et Dyb af Tungsind.Forklaringen ligger nær. Der laa i hin Tid en Reaktion mod Voltaire i
							Luften, den som i sit Princip var angivet af  Rousseau, den tilbagetrængte, aldrig adspurgte,
							stedse overhørte Følelses Tilbageslag. Der var en halvt ubevidst Stræben
							i Sindene efter at genoprette den Ligevægt mellem Menneskesjælens Evner
							og Magter, som var bleven forstyrret ved den kritiske Forstands Enevælde
							- og denne halvt ubevidste Tendens sporedes endog som en indre
							Drivfjeder hos de Naturer, der efter deres hele Anlæg var rene Ætlinge
							af Voltaire og som, hvis de var komne tredive Aar tidligere til Verden,
							var blevne hans mest ubetingede Meningsfæller og Værkfæller. Voltaire
							havde jo ikke blot været kritisk, men var, tvungen af Tidernes Ugunst og
							behersket af sit ustyrlige Vid, blevet angribende. Det havde for ham
							gældt om med alle Vaaben, endog med forgiftede, at komme de rent ydre,
							plumpe Myndigheder tillivs, som paa hans Tid hindrede, ja umuliggjorde
							menneskeværdige Tilstande. Nu var alle hine Myndigheder faldne og
							Slægten savnede en Autoritet. Der gives indre Autoriteter. Det Sande,
							det Rette, det Gode er saadanne. Men de begejstrede Forsøg paa at
							indføre og befæste saadanne frie Statsindretninger, der uden
							Paaberaabelse af nogen for Fornuften ikke gennemsigtig Myndighed kun
							vilde virkeliggøre disse Idealer, var jo havnede i Lovløshedens Raahed.
							Hvad Under da, at ikke blot mangen Enkelt af Massen famlende greb efter
							en Planke fra Vraget af de engang saa kraftige politiske og religiøse
							Systemer, men at ogsaa et Flertal af de bedst Begavede kom til at
							optræde som Forkæmpere for Autoriteter, dels gejstlige, dels verdslige,
							som de selv kun støttede for Principets Skyld, men med halv eller ingen
							Tro og med stedse vaklende Tillid.Vaklende var Tilliden af den simple Grund, at det for dem som ægte Sønner
							og virkeligt fremragende Sønner af det unge 19de Aarhundrede var umuligt
							med oprigtig Tro at støtte sig til en Stamme, som deres Fædre havde
							oversavet. Deri ligger det, at Chateaubriands Tro paa Legitimiteten er
							ligesaa løs som Constants Tro paa Religionen i Almindelighed. Man var
							ilde tilmode. Det gamle Hus var afbrændt. Man havde endnu ikke begyndt
							at opføre det ny. Historiens Gang førte det med sig, at man istedenfor
							kækt at forsøge derpaa, tyede ind i den gamle Bygnings Ruiner og
							begyndte at sammensanke og paany at opmure dens usle og halvforbrændte
							Materiale. Under dette Foretagende følte man sig da uophørlig fristet
							til Idrætter, som laa  ganske udenfor
							Planen; thi snart fristedes man til at gribe helt nyt Materiale, som man
							blandede med det gamle for at give Bygningen Fasthed, snart stod man i
							Begreb med helt at opgive det utaknemmelige Arbejde, man havde for, og
							gav da i Fortvivlelse de genopførte skøre Mure et Spark, saa Stenene
							sprang imellem hverandre. Ingen Gruppe af samfundsbevarende Forfattere
							har vel nogensinde ført en mere lidenskabelig Polemik mod Samfundet,
							saaledes som det er ordnet paa det Nedarvedes Grund, end netop
							Emigrantliteraturens. En Anklage mod Samfundet er da ogsaa det egenlige
							Livsprincip i Benjamin Constant's Roman Adolphe.Adolphe er en Kærlighedshistorie, der ved sin
							Fremstilling af Forholdet mellem Samfundet og Individet danner det
							fuldstændige Modstykke til Werther. I Werther stiller ydre og derved ogsaa indre
							Hindringer sig i Vejen for Foreningen af et sammenhørende Par. I Adolphe tvinger ydre og derigennem ogsaa indre
							Hindringer to Væsener, der er forenede, fra hinanden. Werther fremstiller Samfundets og allerede indgaaede sociale
							Forpligtelsers Magt til at forhindre en erotisk Forening. Adolphe skildrer Samfundets og den offenlige
							Menings Magt til at opløse personlige Forpligtelser og splitte et længe
							bestaaende Kærlighedsforhold. Begge Bøger i Forening giver et
							dobbeltsidigt Billede af Samfundspavens Magt til at binde og løse. Men
							medens Werther er typisk for hin
							førrevolutionære, kraftigt fremstormende Slægt, som dens Digter
							tilhørte, svarer Adolphe nøje til det nye
							Aarhundredes første franske Generation.Adolphe fremstiller ikke, som tidligere
							Kærlighedshistorier, Elskoven alene i dens første Opvaagnen i skuffende
							Forhaabningers Morgenrøde, men den leverer dens hele Levnedsløb,
							skildrer dens Vækst, dens Styrke, dens Hensygnen, dens Død, ja den
							forfølger den over paa den anden Side af Graven, og viser, til hvilke
							Følelser den forvandles. Saaledes er Adolphe
							mere endnu end René Historien om den
							Enkeltes Udrivelse af en Vildfarelse og Fremstilling af Skuffelsens
							Kval. Det er selve Livets Blomst, som her bliver berøvet sine Blade, et
							for et, og paa det Omhyggeligste botaniseret. Ogsaa i denne Henseende
							danner Bogen den skarpeste Modsætning til Werther. I Sammenligning med den er Werther
							naiv. Det er den Blomst, hvis Duft bliver en dræbende Gift for
							Werther, som Adolphe koldblodigt piller fra hinanden. -
							Kostymet er endnu engang skiftet; den 
							blaa Kjole og den gule Ves viger for vor triste, farveløse sorte Dragt
							og dens Ligfarver.Men den Flamme, som her forlader Manden, næres hos Kvinden. Adolphe er Kvindernes Werther. Den nye Tids Lidenskab og Tungsind har her gjort endnu et
							Skridt; Melankolien har fra Manden af udbredt sig til det andet Køn. I
								Werther var Manden den, som elsker, føler,
							harmes og fortvivler; Kvinden staar der i Sammenligning med ham sund,
							fast og uanfægtet, til Gengæld en Smule kold og ubetydelig. Nu er det
							hendes Tur, nu er det hende, som elsker og fortvivler. Hist var det
							hende, som føjede sig efter den givne Orden, her er det ham. Det er da
							den selvsamme Kamp, som Werther kæmper i sin Kærligheds Navn, der i Adolphe føres af Eleonore, og med ligesaa
							tragisk Udgang,Man overdriver neppe, naar man betegner denne Roman som det første
							Forbillede for en hel efterfølgende Literatur, de sjæleundersøgende
							Studier. Det er Behandlingsmaaden af det Erotiske, som her er ny. Langt
							borte i det Fjerne øjnes her den Tid, da Amor som i Voltaires Poesier
							fremstilledes i Skikkelse af det elskværdige Barn, vi alle kender fra
							Thorvaldsens Basreliefer. For Voltaire var Amor Fornøjelsens Gud. Les ris, les jeux et les plaisirs var hans
							Ledsagere. For Rousseau er han Lidenskabens Gud. Hos Goethe skildres han
							endnu langt mindre som en velgørende Dæmon; man forstaar vel, naar man
							læser Goethe, hvad Schopenhauer mente, da han skrev, at Amor, overalt
							forfølgende sin egen Vilje, intet Hensyn tager til de Enkeltes Ulykker.
							I Faust, den nye Tids første Digt, er Amor
							forvandlet fra et skalkagtigt Barn til en stor Forbryder. Faust forfører
							Margrethe og forlader hende, og Gretchen's Kærlighedshistorie bliver
							Døden for hendes Moder, hendes Broder, hendes Barn og hende selv. Thi
							hun, den skyldfri og elskelige Pige, dræber sin Moder ved den Sovedrik,
							hun indgiver hende for at Faust kan besøge hende om Natten; Faust og
							Mefistofeles i Forening støder hendes Broder ned, da han vil hævne
							Søsterens Ære; af Frygt for Skammen dræber Gretchen sit nyfødte Barn;
							saa kastes hun i Fængsel og saa bliver hun halshugget. Goethes Lidenskab
							for det Sande har her bragt ham til at give et andet Billede af Amor end
							det, paa hvilket han ses som Drengen i Gratiernes Rosenkrans. Og ikke
							blot i sine Følger, men i sit Væsen er Kærligheden hos Goethe
							skæbnesvanger og skæbnebestemt. I Valgslægtskaberne har han studeret den
							hemmelighedsfulde og uimodstaaelige Tiltrækning og Frastødning, hvoraf
							Sjælenes indbyrdes Forhold bestemmes, ligesom Stoffernes i Kemien. Denne
							Bog indeholder en Slags naturfilosofisk Betragtning af Lidenskaben;
							Goethe efterviser dens Opstaaen, dens magiske Magt som dunkel
							Naturkraft, dens Grunden i vor Sjæls ubevidste Dybder.Der var da gjort et Forsøg paa at forstaa Tiltrækningen som Elskov, idet
							den var fremstilt jævnsides med Tiltrækningen som den forefindes udenfor
							Menneskeverdenen; men der var endnu et Skridt at gøre. Man havde
							indfattet Elskoven i en stor Samstilling; det næste Skridt var at man
							gav sig til at opløse den selv. Dette Hverv tilfaldt hin grublende og
							oprevne Slægt. Hvor forskelligt man end hidtil havde opfattet
							Kærligheden, dens Aarsager og dens Følger, om én Ting havde man været
							enig, nemlig om at tage Følelsen som noget Givet, noget, man vidste hvad
							var, det vil sige, som noget Enkelt. Først nu begyndte man at betragte
							den som noget Sammensat og forsøgsvis at opløse den i sine Elementer. I
								Adolphe og i hele den Literatur, som slutter
							sig til denne Bog, er nøje agtet paa hvormange Dele, hvormange Gran af
							Venskab, af Hengivenhed, af Forfængelighed, af Ærgerrighed, af
							Beundring, af Agtelse, af sanselig Tiltrækning, af Haab, af Indbildning,
							af Skuffelse, af Had, af Lede, af Begejstring, af forstandig Beregning
							o. s. v., der for hver af de to Parters Vedkommende er i det blandede
							Sammensatte, de benævner deres Kærlighed. Ved en saadan Opløsning af
							Følelsen tabte den sit overnaturlige Præg og ophørte at forgudes.
							Istedenfor dens Poesi fik man dens Psykologi. Det gik som naar man
							retter Kikkerten paa en Stjerne, dens Straaler forsvinder, man ser blot
							det astronomiske Legeme; men hvor man før i den lysende Fuldmaane kun
							saa en blank og skinnende Skive med et altid uforandret Aasyn, der øjner
							man nu en Mangfoldighed af Bjerge og Dale.I det Øjeblik man virkelig vilde forstaa Følelsen, fæstedes
							Opmærksomheden nødvendigvis langt mindre paa dens første Opvaagnen, som
							alle Jordens Digtere fra Arildstid havde besunget og forgudet, end paa,
							hvad der senere hændte, dens Varighed, dens Ophør. I de Tragedier, som
							hos de forskellige Folkeslag er ligesom dette Folks Hymner til
							Kærligheden, følger de Eiskendes Død hurtigt paa Elskovens første
							Blomstring. Romeo ser Julie,  de tilbeder
							hinanden, og efter nogle Dage og Nætter tilbragte i den syvende Himmel
							ligger de begge som Lig. Spørgsmaalet om Troskab i Tiden kommer end ikke
							frem. I vor danske Elskovstragedie Axel og Valborg
							synes der vel ikke at være Tale om andet end Troskab; dens
							Forudsætning er jo de Eiskendes lange Forlovelse, en Forudsætning, der
							er i høj Grad national; men i Axel og Valborg er
							Troskaben forherliget som Dyd, ikke forklaret som Produkt; thi Dramaet
							er et lyrisk Sørgespil, ikke nogen sjælehistorisk Undersøgelse.Det er Spørgsmaalet om Troskabens Betingelser, der i Adolphe er behandlet, Spørgsmaalét om, paa hvilke Betingelser
							en Lidenskab er varig, paa hvilke ikke. Og her er det, at Svaret er
							formet som en Anklage mod Samfundet, idet det gaar ud paa, at Samfundet,
							som igennem den offenlige Mening, det danner, hævder den Tilstand, det
							har oprettet, samtidigt ved de sletteste Midler arbejder paa at
							tilintetgøre Betingelserne for Troskab i enhver Forbindelse, det ikke
							har godkendt, selv om denne er fuldt saa ædel, fuldt saa uegennyttig, og
							baaret af fuldt saa adelige Naturer, som nogen af de Forbindelser,
							Samfundet paa alle Maader omgærder og støtter.Constant har givet dette Svar igennem en Roman, der ikke kunde være
							fordringsløsere; den har kun to Personer, ikke det ringeste Sceneri og
							ikke en eneste Tilfældighed i Handlingens Gang. Alt foregaar her efter
							de nødvendige Love, som er givne ved Personernes Stilling til hinanden
							og til det omgivende Samfund, og Læseren iagttager den dobbelte
							Sjælehistorie lige indtil dens Slutning paa samme Maade som Tilskueren
							ved et naturvidenskabeligt Forsøg iagttager de i et ikke sprængeligt Kar
							indelukkede Stoffers Gæring og denne Gærings Resultater. Hvem er da hine
							to Personer?Først og fremmest hvem er han? Han er endnu meget
							ung, i den første Ynglingealder, han er (som Romanens Forfatter) efter
							at have tilendebragt sine Studier ved et lille tysk Universitet bleven
							ansat ved et af de smaa tyske Hoffer. Han har gennemlevet en Række
							Adspredelser og gennemgaaet et Kursus af anstrengt og alvorligt
							aandeligt Arbejde. Forholdet til hans Fader, en i sin ydre Færd kold og
							ironisk Mand, der staar som en Repræsentant for det 18de Aarhundredes
							Dannelse, har i hans Sjæl fremmet Ungdommens Forkærlighed for stærke,
							lidenskabelige Indtryk og dens Tilbøjelighed til at søge det Usædvanlige
								 og Overordenlige. Den Tvang, hvori
							han af denne Fader holdtes, har givet ham utaalmodig Længsel efter
							Frihed for de Baand, der trykker ham, og en stor Sky for at paalægge sig
							nye Baand.Saaledes udviklet indføres han ved et Hof, hvor Alt er Ensformighed og
							Tvangsregler. Han lider under alle de Platheder, han maa høre, han som
							fra sin tidligste Ungdom af har næret en uovervindelig Afsky for alle
							dogmatiske Sætninger og Formler:«Naar jeg hørte Middelmaadigheden snakke selvbehageligt om aldeles
							utvivlsomme, urokkelige Grundsætninger paa Moralens, Vedtægtens eller
							Religionens Omraader, der for den alle staar i lige Linie, saa følte jeg
							mig drevet til Modsigelse, ikke saa meget fordi jeg havde en modsat
							Mening, som fordi jeg tabte Taalmodigheden over at maatte høre paa saa
							massiv og kluntet en Vished. Uvilkaarligt var jeg paa min Post overfor
							alle disse almindelige Regler, der skulde gælde uden mindste
							Indskrænkning, uden ringeste Tillempning. Dumrianerne ælter deres Moral
							til en fast og udelelig Masse, saa den er ganske ude af Stand til at
							gennemtrænge deres Handlinger og stiller dem frit i alle enkelte
							Tilfælde.»Han hævner sig for den Kedsomhed, han føler, ved at gøre sig lystig over
							sine Omgivelser og deres Livsregler og faar derved snart Ord for
							letfærdig Ondskabsfuldhed. Fortælleren billiger ikke selv sin Spottelyst
							og sin Trods. «Men,» siger han, «jeg kan til min Undskyldning anføre, at
							man behøver Tid til at vænne sig til Menneskene, som de er, til det, som
							Egennytte, Affektation, Forfængelighed og Fejghed har gjort dem til. Den
							Forundring, man i den første Ungdom føler over et saa kunstigt og saa
							vilkaarlig indrettet Samfund, røber snarere et naturligt Sindelag end en
							fordærvet Aandsretning. Dette Samfund har desuden Intet at frygte af os:
							det tynger i den Grad paa os, dets dumpe Indflydelse er i den Grad
							mægtig, at det ikke behøver lang Tid til at omforme os efter det
							almindelige Mønster. Vi undrer os da kun over vor første Forundring,
							ligesom man tilsidst aander frit i et menneskefyldt Rum, hvis Luft i
							første Øjeblik neppe syntes En til at indaande.»Disse Skærmydsler med indskrænkede Omgivelser kan imidlertid ikke udfylde
							den unge evnerige Mand. Han slæber paa sin Utilfredshed som paa en Kugle
							ved Benet. Ligesom René og Obermann hører han til det Slægtled af
							Sønner, hvem deres Fædre ikke syntes at have levnet nogen Gerning at
							udføre. Det  Tilkommende har ingen
							Interesse for ham; thi han har foregrebet det Alt i sin Fantasi, og det
							Forbigangne har gjort ham gammel, thi han har levet nogle Aarhundreder i
							sin Tanke. Han har attraaet meget, men intet villet, og jo mere viljeløs
							han føler sig, des mere udvikles hans Forfængelighed; thi Forfængelighed
							er altid det Fyld, hvormed de Evne- eller Viljesvage forgæves søger at
							udstoppe Hullerne i deres Vilje eller deres Naturgaver. Han ønsker at
							elske og at blive elsket; thi han vil bruge Kærligheden som en
							Styrkedrik for sin Selvfølelse. Han vil opnaa en kraftigere Fornemmelse
							af sit Værd, stige l sine egne og Andres Øjne gennem en afgjort Triumf
							og Skandale. Kærlighedens Lykke staar for ham som den: endelig engang at
							føle sin Vilje, idet han bøjer en anden Vilje ind under sin. Han er ikke
							af Naturen mere troløs end andre Mænd. Han vil kunne elske mere ømt,
							handle mere opofrende end mangen Anden. Men for at han nu skulde kunne
							elske med Troskab, maatte mange Betingelser være anderledes. Han er for
							ung til ikke overfor en Kvinde at føle mere Nysgerrighed og Æventyrlyst
							end Elskov, han er for svag og umandig til, selv om han elskede dybt, at
							kunne bevare denne Følelse uskadt, ifald den møder enstemmig
							Misbilligelse hos Omverdenen, og fremfor Alt er han trods al sin
							Forskellighed fra sin Fader altfor meget hans Søn til uden
							Selvfordobling eller Selvironi at kunne sætte hele sit Væsen paa ét
							Kort. Han er forskellig fra og lig med Faderen, som det begyndende 19de
							Aarhundrede var det 18des Modstander og Barn.Og hvem er saa hun? Hun er af Digteren med Flid
							tegnet saaledes, at Adplphe's Kærlighed til hende, hvor stærk den end
							er, engang maa vige for Forholdene og Samfundet. For det Første er
							Adolphe ikke den første Mand hun har elsket, og Samfundets Omdømme har
							allerede mærket hende, før hun lærer ham at kende; hun er ikke hans
							Jævnlige i Samfundsstilling, skønt nok i Stand. For det Andet er hun
							betydeligt ældre end han, altsaa heller ikke hans Jævnlige i Aar. For
							det Tredje har hun en lidenskabelig, magtelskende Karakter, der kun
							vilde kunne smelte sammen med hans, ifald Samfundet medvirkede til
							Sammensmeltningen, men som maa gøre baade ham og hende ulykkelige, hvis
							Samfundet forhærder ham mod hende.Eleonore er i det Øjeblik, Adolphe lærer hende at kende, ikke nogen ung
							og uerfaren Pige, hvem en første Elskov griber.  Det er en Kvinde, hos hvem enhver opstaaende
							Følelse tegner sig paa en Baggrund af Erfaring, alvorlig og smertelig
							Erfaring, som i alle Retninger har gennempløjet Sjælen. Denne Grundsum
							af Erfaring er det første fremtrædende Træk i hendes Personlighed.
							Eleonore har givet Afkald paa alle det fredede og betryggede Livs Goder
							og Glæder. Skønt hun er af fornem Æt og født i Rigdom, har hun forladt
							Familie og Hjem for at følge Den, hun har foretrukket, som hans
							Elskerinde. Hun har valgt mellem Verden og ham; hun har adlet sin
							Opførsel ved fuldstændigt, ubetinget at ofre sig for ham, hun har vist
							ham de største Tjenester, reddet hans Formue, været fuldt saa trofast
							som nogen Hustru kunde være. Ved den strengeste Troskab har hun søgt at
							opretholde sin Stolthed overfor Verdens Misbilligelse og Foragt. Dette
							Element af Vilje er det andet Grundtræk i Karakteren.Da er det, at den første Tvivl om hans Bestandighed griber hende, og
							hendes hele Bygning styrter sammen; elsker han eller handler han kun som
							Mand af Ære, er han trofast eller er han kun for stolt og velopdragen
							til at vise sig utaknemmelig og ligegyldig? Det er ikke uden Taarer, at
							hun stiller sig dette Spørgsmaal; det er ikke uden den dybeste Jamren,
							at hun selv giver Svaret. I dette Øjeblik er det, at hun møder Adolphe.
							Han nærmer sig med en Attraa, i hvilken hele Tørsten efter Livet og dets
							Indhold er samlet; han drages til hende som til den. i hvem han paa
							hemmelighedsfuld Maade føler, at Skatte af Lidenskab, af Ømhed og
							Begejstring, af Aand og Erfaring er sammenhobede og ligesom nedgravne.
							Og hans Længsler og hendes Savn, hans Forfængelighed og hendes
							Fortvivlelse, hans Ungdom og hendes Skuffelser griber ind i hinanden som
							to Hjul i samme Uhrværk.Man forudser let den Ild, med hvilken Lidenskaben i første Øjeblik vil
							flamme i Vejret, den fulde og mægtige Akkord, som vil klinge, den
							jublende Symfoni, der vil høres, som var Sejr og Frelse for alle Tider
							vunden for dem begge. I hendes Følelse findes en ny og ganske
							ejendommelig Blanding: en Begejstring, som næsten er fanatisk, thi den
							skal i ethvert Øjeblik kunne dræbe hans altid paany frembrydende,
							tilbageskuende Skinsyge, en Tro, der næsten er krampagtig, fordi den
							ikke er grundet paa den sunde, naturlige Tillid, men paa Viljen til at
							tro trods Alt, trods det allerede én Gang at være sveget, endelig en  Troskab, der vaander sig under bestandig
							at maatte bevise sin Tilværelse, fordi den er fremgaaet af Utroskab mod
							en Fortid. Hele denne fordoblede Lidenskabelighed er det tredie
							fremtrædende Karaktertræk hos Eleonore. «Man betragtede hende,» siger
							Adolphe, «med samme Interesse og Beundring som et skønt Uvejr.»Men med disse nye Træk er i Virkeligheden en helt ny Kvindetype givet, en
							Type, som Balzac senere tilegner sig, stempler med Navnet: Kvinden paa
							tredive Aar og varierer med en saadan Genialitet, at han kan betragtes
							som dens anden Skaber, en Type, som samtidigt George Sand udprægede og
							forskønnede i en hel Række af sine Romaner, og som under hans og hendes
							Behandling viste sig at være en hidtil ukendt Verden, i hvilken alle
							Følelser, Lidenskaber og Tanker havde et kraftigere Præg end i det
							ganske unge Hjerte, en Type, som fra Romanen gik over i den dramatiske
							Poesi og længe beherskede det franske Teater, i hvilken med ét Ord
							Aarhundredets begyndende Literatur fandt sin Dronning som den fandt sin
							Konge i René'*)..*) Der kom den Dag, da Kritiken beklagede sig over at se Ungdom og
								Skønhed stødt fra Tronen i den poetiske Literatur. Jules Janin
								nedskrev paa sin lette Maade denne Klage i Form af en Anklage mod
								Balzac.«Kvinden fra 30 til 40 Aar,» siger han. «var fordum et Omraade, der
								betragtedes som tabt for Lidenskaben, det vil sige for Romanen og
								Dramaet, men nutildags hersker, takket være Opdagelsen, af hine
								smilende Egne, den fyrretyveaarige Kvinde alene i Drama og Roman.
								Denne Gang har den nye Verden helt undertrykt den gamle Verden, og
								Kvinden paa 40 Aar besejrer den unge Pige paa 16. «Hvem banker? raaber Dramaet med sin dybe Stemme. Hvem der? skriger
								Romanen med sin fine Røst. Det er mig, svarer skælvende det 16de Aar
								med sine Perletænder, sit hvide Bryst, sine blide Linier, sit friske
								Smil, sit milde Blik. Det er mig. Jeg har den samme Alder som Julie
								hos Racine, Desdemona hos Shakespeare, Agnes hos Molière, Zaire hos
								Voltaire, Manon Lescaut hos Abbé Prévôst, Virginie hos Saint-Pierre.
								Det er mig, jeg har den samme smukke, flygtige og fortryllende
								Alder, som alle de unge Piger hos Ariosto, hos Lesage, hos Byron og
								Walter Scott. Det er mig, jeg er den uskyldige Ungdom, som haaber,
								og som uden Frygt kaster et Blik, der er saa skønt som Himlen, ind i
								Fremtiden. Jeg har alle de kyske Tilbøjeligheders, alle de ædle
								Instinkters, Stolthedens og Uskyldighedens Alder. Giv mig Plads,
								kære Herre! Saaledes taler den smukke Alder paa 16 Aar til
								Romanforfatterne og Dramatikerne; men straks svarer Romanforfattere
								og Dramatikere: Vi er sysselsatte med din Moder, mit Barn, kom igen
								om en Snes Aar og vi skal se om vi kan gøre Noget ud af dig. Den kraftige, prometheusagtige Slægt, som Goethe selv tilhørte, havde
							frembragt sin kraftige Type i Faust, den udviklede Mand, den
							fuldstændigt udstyrede Aand, der efter at have endt sin Skolegang gennem
							Studierne, efter at have gennempløjet alle Videnskaber, paa Højden af
							sin Manddomsalder føler en Tomhed i sit Hjerte, en Tørst efter Ungdom,
							Friskhed og Naivetet, kaster sig ud i Livet og forelsker sig i et Barn.
							Det er hendes Enfold og Uskyld, som overvinder og beruser ham og som han
							vil rive til sig.Den ulykkelige Slægt af Hjemløse og Forviste, paa én Gang Gamle og Unge,
							Troende og Vantro, som Constant tilhører, afspejler sig i en Type som
							Adolphe, der forsøgt i Grublerier, men et rent Barn i Alder og Erfaring,
							i Elskoven søger stærke Sansninger og rystende Indtryk, Kundskab til
							Livet, til Lidenskaberne og til Kvindehjertet, Kampe og Farer at bestaa,
							en Overlegenhed med ét Ord hos Kvinden. En saadan Overlegenhed frembyder
							den helt unge Pige ikke, der er opvokset under sin Moders Øjne i et
							borgerligt Hus. Den Triumf at vinde hende, tilfredsstiller ikke. Men ved
							denne Overlegenhed i Aar og Erfaring paa Kvindens Side skifter hele
							Følelsen og hele Forholdet Karakter. Lidenskaben synes, idet den
							sammenknytter to hinanden saa ulige Væsener, at være noget mindre
							Ordnet, mindre Regelret og mindre Lykkeligt men mere Forbigaaende end
							Elskoven ellers syntes at være som Samfundsmagt. Den lader sig her ikke
							mere forveksle med Forspillet til et borgerligt Bryllup. Den synes at
							opstaa under visse Betingelser, naar to, paa en vis bestemt Maade
							sammensatte Væseners Baner kommer til at «Der gives nuomstunder i Drama og Roman ikke Andet end Kvinden
									paa 30 Aar, som bliver 40 Aar imorgen. Hun alene kan elske, hun
									alene kan lide. Hun er saa meget mere dramatisk, som hun ikke
									har Tid til at vente. Hvad vil I, at vi skal kunne gøre ud af en
									lille Pige, som ikke kan andet end græde, elske, sukke, smile,
									haabe, skælve? Kvinden paa 30 Aar græder ikke, hun hulker; hun
									sukker ikke, hun hyler; hun elsker ikke, hun fortærer; hun
									smiler ikke, hun skriger; hun drømmer ikke, hun handler! Det er
									Dramaet, det er Romanen, det er Livet. Saaledes taler, handler
									og svarer vore store Skuespilforfattere og vore berømte
									Fortællere.» Den fine, aandfulde Fru Emile de Girardin tog Balzac i Forsvar og
									sagde meget rigtigt: «Er det Balzac's Skyld, at
									Trediveaarsalderen nutildags er Kærlighedens Alder? Balzac er
									nødt til at male Lidenskaben, hvor han finder den. og nutildags
									finder man den ikke i et Hjerte paa 16 Aar.»  krydse eller overskære hinanden, og den
							synes ikke at give noget Billede af en stor Tilværelsesharmoni. Ret for
							Alvor bemægtiger den nye Kvindetype sig vel ikke den franske Literatur
							før langt senere. Forud maatte der gaa tre store Begivenheder:
							Saint-Simonismen med sin Lære om Kvindens Frigørelse og om at den sande
							Menneskelighed først var virkeliggjort i Menneskeparret, ikke i Manden
							alene; Julirevolutionen, der bragte visse Tvangsformer i Kvindernes
							Vilkaar og Stilling til at briste, og George Sands historiske Optræden;
							thi George Sands historiske Rolle er den, at hun næsten ganske alene har
							ført den samme Frihedskamp for Kvindernes Vedkommende, hvortil den store
							Revolution for Mændenes Vedkommende havde givet Stødet. Men naar denne
							Kvindetype og med den Kvindens Kamp mod Samfundsomdømmet her dukker op i
							Literaturen saalænge før George Sand, saa ligger dette i, at Eleonore er
							støbt over den kraftigste Kvindeskikkelse i Datiden, ja over en Kvinde,
							der vovede at optræde som Modstanderinde af selve Napoleon, Fru de
							Staël.Denne nye Kvindetype staar i skarp Modsætning til de Kvindeskikkelser, i
							hvilke den tyske Poesi under Goethe naaede sin højeste Fuldendelse, og i
							hvilke det ejendommeligt germanske Sjæleliv blev præget med en Renhed,
							som ikke før var naaet. Skønt Gretchen og Clärchen er Modsætninger (den
							ene en blidere og frommere Natur, den anden en dristigere og mere
							ildfuld), er de begge to Børn; de gaar op i en eneste Følelse; deres
							Væsen er uden al Sammensætning, fuldstændig enkelt, enfoldigt. De elsker
							begge første Gang og denne eneste Gang. De hengiver sig begge udenfor
							Ægteskabet med fuldstændig Tillid, uden al Modstandskraft, ja uden den
							ringeste Vilje til Modstand, den ene af dyb kvindelig Hengivenhed, den
							anden af høj kvindelig Begejstring. De fatter ikke, at de gør noget
							Urigtigt, de tænker ikke. Deres hele Væsen, deres Vilje og deres Tanker,
							strømmer dem af Hænde, de véd ikke selv hvorledes. Deres Hjerte er blødt
							som Voks til at modtage et Indtryk, men engang modtaget slettes det ikke
							ud og bliver staaende som præget i Guld. Intet kan sammenlignes med
							deres Sjæles Uskyldighed, Renhed og Retskaffenhed. De er trofaste af
							Instinkt, begriber ikke, at man kunde være Andet. De har ingen
							Moralitet, men alle Dyder; thi man er moralsk med Bevidsthed, men god af
							Natur. De betragter sig ikke som den Elskedes Lige. De ser op til ham;
							for dem er det, som om det gamle Sagn var blevet virkeligt, at  Gudernes Sønner steg ned til Menneskenes
							Døtre. Gretchen staar slagen og overvældet af al Faust's Viden, Clärchen
							knæler som et Barn for Egmont, da han kommer i sin fulde Pragt. De taber
							sig helt i den Elskede, gaar op og forsvinder i ham. Det er ikke to
							jævnbyrdige Personligheder, som rækker hinanden Haand og forpligter sig
							til hinanden; det er et fortumlet og beundrende Barn, som klynger sig
							til en Mand. Han er hendes Liv, men i hans Liv er hun en Episode. Hans
							Blik omspænder og overskuer hele hendes Væsen; men hun kan i ingen
							Retning overskue ham, derfor endnu mindre gennemskue eller bedømme. Hun
							kan hverken se hans Grænser eller hans Mangler. Hvorhen hun ser, ser hun
							ham som noget Kæmpestort, der rykker hende imøde fra alle Sider. Derfor
							i denne Kærlighed ingen Kritik, ingen Frigørelse for Aanden, ingen Brug
							af Forstanden. Han er den Store, den Herlige i Almindelighed, som Faust,
							der formaar at tale om Alt og har Svar paa alle Spørgsmaal, som Egmont,
							hvis Navn, Heltens og Befrierens, er paa Alles Læber og hvem hele Staden
							kender. At her ikke er nogen Frigørelse for Aanden, beror paa, at denne
							unge Pige ikke har Aand i Betydning af Forstand; hun er lutter Sjæl.
							Naar hun udfører Handlinger, der synes at kræve Vilje eller en vis
							mandig Besluttethed, naar f. Eks. Glärchen - forbavset og
							harmfuld over, at Bruxelles' Borgere saa koldt og saa fejgt ser deres
							egen Helt, Egmont, blive ført i Fængsel og maaske til Døden -
							naar hun træder ud paa Torvet og forgæves søger
							at opildne disse sløve Sjæle ved flammende Ord, da dannes Baggrunden for
							denne Handling af den unge Piges naive Tro paa, at hendes Elskers Liv
							maa være ligesaa vigtigt for de Andre som for hende selv; da hun kun ser
							ham i Verden, begriber hun neppe, at de Andre kan tænke paa Andet. Disse
							unge Piger er som ægte Udtryk for deres Race Børn af den samme store
							Familie, hvortil Ofelia og Desdemona hører.I afgjort Modsætning til dem staar nu det franske Kuld af Kvinder. Her
							var Væsenets Kærne Inderlighed, Gemyt, Natur. I den anden Kvindetype er
							Alt Lidenskab og Vilje, Handlekraft, Bevidsthed og Aand. Det var jo
							ogsaa Tidens aandfuldeste og dygtigste Kvinde, der havde givet Afkald
							paa Fædreland, Ro og Velvære hellere end at bøje sig under de Plager,
							for hvilke Bonapartes Tvangsvælde udsatte de Modstræbende, som gav
							Constant den nye Kvindetype  Kvindens
							Optræden I Literaturen som Aand, som Bevidsthed, er derfor saa at sige
							kun det første Skridt til hendes Optræden som genial Personlighed.
							Allerede ses Fru de Staëls Turban fremglimtende i Horisonten.
							Den samme Kvinde, som først bliver delagtig i Mandens Lidenskaber og
							Kampe, bliver snart delagtig i hans Snille og hans Hæder. En kort Stund
							endnu, og Kampen følges af Triumfen, og den samme Kvinde, der bukker
							under som Eleonore, krones som Corinna paa Capitol.Tilbage staar kun at gøre Rede for Finheden af Sjæleforskningen i Adolphe og at vise til hvilket Resultat den
							fører. Adolphe begynder, som alt antydet, med det Indtryk af Eleonore:
							dette er en Erobring, som er mig værdig, og han indbilder sig som kold
							Iagttager at kunne gøre Studiet af Eleonores Karakter for i Ro og Mag at
							lægge sin Slagplan; men snart kommer han, hvis Modtagelighed netop er
							ligesaa stor som hans Selvkærlighed, under en Trolddom, der helt betager
							ham og som i den Grad forøger hans naturlige Undselighed, at han umuligt
							kan faa Mod til den Elskovserklæring, som han har lovet sin
							Forfængelighed hurtigt at faa gjort. Han skriver, men Eleonore afviser
							og flyr ham. Denne hendes Modstand og Kulde fremkalder hos ham en
							Underkastelse og en Ømhed, der snart gaar over til en Art Dyrkelse.
							Saaledes var Eleonore aldrig bleven elsket, thi hvormegen sand
							Hengivenhed hendes Beskytter end havde vist hende, var der dog en
							Afskygning af Overlegenhed i hans Væsen overfor hende. Han kunde have
							indgaaet en hæderligere Forbindelse end denne. Han sagde det vel ikke;
							men det, der ikke siges, har Gyldighed ligefuldt. Derfor er det
							Ærefrygten hos Adolphe, som fra først af fortryller Eleonore. Hun
							hengiver sig, og han bliver som svimmel af Henrykkelse og Lykke. Det
							første Skaar i Henrykkelsen gøres derved, at Eleonore, da Greven har
							forladt Byen paa nogen Tid, ikke mere kan afse Adolphe, end ikke nogle
							Timer. Vil han forlade hende, søger hun at holde ham tilbage; gaar han,
							spørger hun, naar han kommer igen. Først føler han sig smigret og
							lykkelig ved en saa grænseløs Hengivenhed; men snart er hans Tid
							saaledes optagen, at han ikke har en Time, hvorover han er Herre. Han
							maa afslaa ethvert selskabeligt Forslag, der gøres ham, afbryde alle
							sine Bekendtskaber. Han føler vel ikke dette som et Tab, men han vilde
							have foretrukket ikke at skulle indfinde sig paa  Klokkeslet og at kunne komme efter Tid og Lyst.
							Hun, som før var et Maal, er nu bleven et Baand.Hvor er I henne, alle I skønne Romaner, i hvilke Elskeren aldrig havde
							Andet at bestille end at elske, i hvilke han elskede fra Morgen til
							Aften, stod op om Morgenen for at elske, elskede hele Dagen og tilbragte
							en søvnløs Nat af Kærlighed! Det er et kraftigt og virkelighedstro Træk
							i Adolphe, at Elskeren føler Tabet af sin Tid
							som et Tab.Og det nytter ikke, at han tilerobrer sig sin Tid, naar han dog taber sin
							Sindsro igennem Deltagelsen; thi udebliver han engang imellem, berøver
							Tanken om hendes Sorg derover ham al den Tid, han vinder, medens han
							tillige dunkelt føler sig opirret ved i den Grad at være undergiven et
							andet Menneskes Herredømme. Kommer han saa til hende, ilde tilmode over
							at være kommen meget hurtigere igen, end det var klogt af Hensyn til
							hendes Rygte og hans eget Arbejde, finder han hende ulykkelig over at
							han er udebleven altfor længe. Han har lidt to Timer under
							Forestillingen om hendes Venten, han maa nu lide to andre Timer, før han
							kan stille hende tilfreds. Alligevel føler han sig ret lykkelig, vil
							gerne finde det sødt at blive elsket saaledes, men trøster sig dog
							egenlig ubevidst med, at U ensartetheden af deres Stilling tidligt eller
							sent maa gøre Ende paa Forholdet.Først lider han nu under ikke at kunne være ærlig; thi Greven kommer
							tilbage og han er nødt til at bedrage ham. Saa lider han den Kval at se
							Eleonore opofre Alting for hans Skyld og paa én Gang opgive sit Hjem og
							sin Formue. Og denne Kval er dobbelt, dels egenkærlig, thi han græmmer
							sig over at se sin Frihed lammet ved det Offer, hun er lykkelig ved at
							bringe ham, dels medfølende, thi han ser Samfundet kaste sig over hendes
							Rygte med et hyæneagtigt Raseri. Alt hvad hun ved Aars ulastelige
							Opførsel har vundet, taber hun paa én Dag. Hendes Stolthed vaander sig,
							og hans Hengivenhed bliver til Pligt. Der er fra nu af imellem dem en
							hemmelig Lidelse, som de ikke betror hinanden.Adolphes Karakter begynder at fordærves. Paa samme Tid som han duellerer
							med En, der har omtalt Eleonora ilde, skader han selv ufrivilligt hendes
							Rygte; thi han søger en Art Trøst for den Afhængighed, i hvilken han
							lever, ved alle Vegne at spotte over Kvinderne og over de Mænd, som
							staar under  Tøflen, og disse Ytringer
							fortolkes. Han, som ikke kan modstaa en Taare, sætter en Ære i overalt
							at tale med Haardhed og Foragt om Kvinderne.Andre har lidt den Ulykke at elske uden at elskes igen; han lider den
							modsatte, at elskes uden længere at elske. Saameget han bestræber sig
							for at vise ret megen Glæde hver Gang han ser Eleonore, gennemskuer hun
							ham dog, og det kommer til en af disse frygtelige Scener, af hvilke Fru
							de Staël beredte Constant saa mange, i hvilken Eleonores
							stormfulde Sjæl giver sig Luft med en Bitterhed, som ligner Hadets. Men
							Omgivelserne stræber at fjerne Eleonore. Adolphes Fader vil ikke, at
							hans Søn skal spilde sin Ungdom paa dette Forhold, og en simpel
							Ridderlighedsfølelse bringer da Adolphe til at flygte med hende. De
							tilbringer nogen Tid i en blid Sindstilstand, som ligner Kærlighed.
							Eleonore bringer nye Ofre, som det er Adolphe en Pine at modtage. Snart
							lider hun under det, ikke at blive elsket, som Adolphe under det, ikke
							at elske, snart beruser hun sig saaledes i sin Kærlighed, at hun ser den
							dobbelt og antager den for gensidig. De lever begge som i en Slags
							Erindring om deres fordums Lykke, der er stærk nok til, at Adskillelsen
							kan synes dem smertelig, ja utænkelig, men for svag til at Samlivet kan
							være dem til nogen Glæde. De ømme, men dog matte Ord, med hvilke Adolphe
							nu bevidner Eleonore sin Kærlighed, ligner de blege farveløse Blade, som
							endnu kan skyde frem paa Grenene af et rodhugget Træ.Saaledes gør han ikke engang Den lykkelig, der gør ham saa ulykkelig.
							Hver Gang hun tror at have vundet nye Rettigheder, føler han sig lagt i
							nye Lænker. Hendes Lidenskabelighed gør deres Samliv til et stadigt
							Uvejr. I en Biografi af Constant staar disse Ord: «Det Aar havde
							Constant det godt, Fru de Staël var i Rusland.»Eleonore arver sin Fader og trænger ikke mere til Adolphes Beskyttelse.
							Verden mistænker ham nu endog for at drage Fordel af deres Venskab, og
							man hader ham, fordi han forspilder hendes Rygte ved altid at ses i
							hendes Nærhed, medens han selvfølgelig ikke kan forklare, at det er
							hende, som ikke kan leve uden ham.Hans Liv løber bort mellem hans Fingre; han holder ingen af de Løfter,
							hans Ungdom har givet; thi som det alle Vegne fra siges til ham, mellem
							ham og en Fremtid i hvilkensomhelst 
							Retning er der en uoverstigelig Skranke, og denne Skranke er Eleonore.
							Han beslutter da at bryde; men selv denne Beslutning vender sig imod
							ham, thi fra det Øjeblik af, da han har fældet den Dødsdom over hende,
							hvis Udførelse han er for svag til ikke at opsætte, fra dette Øjeblik af
							taber al Bitterhed sig i hans Sjæl og han nærer Følelser saa blide
							overfor hende, at hun misforstaar og tror sig frelst.I en sidste Kraftanstrengelse søger hun at vinde ham ved at vække hans
							Skinsyge; men Alt er nu forgæves, fra alle Sider trænger Omgivelserne
							paa og forestiller Adolphe Bruddet som den naturligste Sag af Verden,
							som en Pligt mod hans Fader, mod hans Fremtid, ja mod den ulykkelige
							Skabning, til hvem han er kædet og hvem han opriver. Man spiller
							Eleonore et Brev i Hænde, gennem hvilket hun erfarer Adolphes Hensigter.
							Hun faar en dræbende Feber og dør, men bevarer sin Kærlighed til den
							Elskede lige indtil sit sidste Aandedræt.Fra det Øjeblik af, da Adolphe har sin Frihed, føler han den som lutter
							Tomhed; han véd ikke mere, hvad han skal gøre med den, længes tilbage
							efter sine Baand.Constant har udtrykt Bogens Moral saaledes: «Den mest lidenskabelige
							Følelse kan ikke kæmpe mod Tingenes Orden; Samfundet er altfor stærkt.
							Det gør den Kærlighed, som det ikke har godkendt og stemplet, altfor
							bitter. Ve derfor den Kvinde, der søger sin Støtte i en Følelse, som Alt
							forener sig om at forgifte og mod hvilken Samfundet, naar det ikke er
							nødt til at agte den som retsgyldig, væbner sig med Alt, hvad der er
							slettest i Menneskets Hjerte for at nedslaa alt det, som er godt.»VIIIByron siger i et af sine Breve om Adolphe: «Bogen
							indeholder mørke Sandheder, men efter min Mening er den et altfor
							sørgeligt Værk til at den nogensinde kan blive almenyndet. Jeg læste den
							første Gang i Schweiz paa Opfordring af Fru de Staël.» Hun selv
							siger etsteds om denne Bog: «Jeg tror ikke paa, at alle Mænd skulde være
							Adolphe, men kun de forfængelige Mænd.» Saa simpel denne Udtalelse er,
							føler man dog en Kvindes  Nødværge deri;
							thi Adolphe havde ramt Neckers Datter
							personligt, blottet hendes dybeste Hjertesaar.Anne Marie Germaine Necker fødtes 1766 i Paris.
							Hendes Fader, den store Genfer-Finansmand blev som bekendt kort før
							Revolutionens Udbrud Frankrigs Førsteminister, og hans Navn var dengang
							det frisindede Frankrigs Løsen. Hendes Moder var et meget begavet, men
							stivt og tvungent Pligtmenneske, der mente at Opdragelse betød alt,
							Naturen lidet og som lagde en pedantisk Vægt paa Smaating, da der i
							moralsk Henseende ikke gaves noget Smaat. Selvfølgelig var Rousseaus
							Opdragelsesmaade denne Dame i høj Grad imod, og Følgen blev, at Rousseau
							med sin Tro paa Naturen og paa de medfødte Dyder blev den unge Datters
							Ideal. Hun voksede op som et muntert, frimodigt Barn, der snart
							udviklede sig til en livlig, aandfuld Brunette, hvis sorte Øjne glimrede
							af Vid og straalede af Hjertensgodhed. Medens Moderen priste Fornuften
							og Selvbetragtningen, førtes Datteren, som led under det bestandige
							Opsyn i Hjemmet og som ved sine rige Evner vakte Moderens Skinsyge, til
							at elske alle de Egenskaber og Dyder, som uden kunstig Pleje udspringer
							fra selve Naturens Sundhed og Rigdom. Allerede som Barn var hun i sin
							Faders Hus omringet af Datidens berømteste Mænd, hvem hendes hurtige
							Svar og overraskende Indfald morede og tiltrak. Det sjælfulde og
							livfulde Underbarn blev Faderens Stolthed, og hun gengældte hans Ømhed
							med en Kærlighed og Beundring uden Grænser, der fulgte hende hele hendes
							Liv igennem og som spores i næsten alle hendes Skrifter.Fra Femtenaarsalderen af skrev hun Afhandlinger, Noveller, Tragedier,
							hvoriblandt en med Titlen Montmorency, som ved
							Valget af sit Æmne røber Tidspunktet, da hun begyndte at føle sig
							tiltrukken til den unge Vicomte Mathieu de Montmorency, der med Ære
							havde kæmpet i den nordamerikanske Frihedskrig og paa hvis Haand hun
							nødtvungen maatte give Afkald, da Forældrene var imod hendes Ægteskab
							med en Katolik. Et trofast Venskab forenede dem imidlertid Livet
							igennem. Efter Moderens Ønske blev Germaine Necker i Aaret 1786 gift med
							den svenske Gesandt i Paris, Baron Erik Magnus Staël-Holstein,
							en Yndling af Gustav den tredje, hvem Kongen for at hjælpe ham til et
							saa rigt og anset Parti sikrede Gesandtskabsposten i Paris for en lang
							Aarrække og som paa sin Side afgav Svigerforældrene det Løfte aldrig at
							ville føre sin Hustru til Sverig imod hendes  Ønske. Han synes at have været en at Datidens
							almindelige nordiske Adelsmænd, yderst enfoldig, halvdannet med gode
							Manerer, ødsel og spillesyg. Han sympatiserede mærkværdigt nok med
							Revolutionen. Man sagde om ham, at han aldrig vilde have opfundet
							Tillavningen af en Ret Kartofler, endsige Krudtet. Han var dobbelt saa
							gammel som sin Brud.Umiddelbart før Revolutionens Udbrud udgav Fru de Staël sin
							første Bog Breve om Rousseaus Skrifter, der er
							en Lovtale og et Forsvar. I Slutningen af det tredje Brev søger hun at
							sammenflette Rousseaus Hæder med sin Faders, der lige da var sat i
							Spidsen for Frankrigs Regering; i Slutningen af det fjerde Brev hilser
							hun med ungdommelig Varme Indkaldelsen af Stænderne og udtaler det Haab,
							at det vil lykkes den store franske Nation ad den rolige Oplysnings, ad
							Fornuftens og Fredens Vej at opnaa de Goder, som andre Folkeslag kun har
							erhvervet gennem Strømme af Blod. Hun anraaber Folket om at sætte sin
							Ære i ikke at overskride det Maal, som Alle er enige om at man maa naa,
							og hun slutter i en Henvendelse til Rousseau med en Klage over, at han
							ikke oplevede det ærefrygtindgydende Skuespil som forestaar, ikke levede
							længe nok til med Raad og Daad at opmuntre Necker «der fortjente at have
							en Dommer, en Beundrer, en Medborger som ham».Revolutionen brød ud, den lod sig ikke stanse paa Vejen ved hendes
							Forhaabningers og Ønskers Grænse: en Forfatning efter engelsk Mønster.
							Snart var Necker fordrevet; men hans Datter blev i Paris og frelste
							under Rædselsherredømmet, beskyttet af sin Mands Stilling, mangt et
							uskyldigt Offer. Ved Hjælp af den dristige Tysker Justus Erich Bollmann
							reddede hun sin daværende Elsker, der var i Livsfare. Det var Narbonne,
							den tidligere Krigsminister, som Bollmann i September 1792 førte uskadt
							til London*). Hun lagde endog samtidigt en Plan til den kongelige
							Families Flugt. De Ledendes Had vendte sig imod hende. Med Nød og neppe
							undslap hun den hævnlystne Folkemængde. Ledsaget af sin Ven Montmorency,
							der forfulgtes som Aristokrat og havde forklædt sig som hendes Lakaj,
							flygtede hun til Coppet. Derefter rejste hun til England og udgav der
							sit Forsvarsskrift for Marie-Antoinette, hvem hun ikke kendte
							personligt, men hvis Skæbne rørte hende dybt; det fulgtes kort efter af
							hendes ved *) Friedrich Kapp: Justus Erich Bollmann. Tidsforholdene naturligt fremkaldte
							Skrift Om Lidenskabernes Indflydelse paa de Enkeltes
								og Folkenes Lykke. Dette Skrift er ren Deklamation og røber kun
							paa det erotiske Omraade nogen Livserfaring og kun hvor Forfatterinden
							taler om Revolutionen nogen politisk Indsigt. Hvad hun siger om
							Ærgerrigheden klinger ganske uvirkeligt og hult. Uden at være
							udtrykkelig forvist af Direktoriet var Fru de Staël stillet
							under Politiets Opsyn, var stadigt udspioneret, og vilde, hvis hun uden
							Tilladelse var gaaet over den franske Grænse være bleven arresteret.Først da Sverig havde anerkendt den franske Republik, vendte hun tilbage
							til Paris og udfoldede en politisk Virksomhed, hvis Formaal var en
							parlamentarisk Forfatning og Fred med Europa. Det var ved hendes
							Indflydelse, at Talleyrand blev Udenrigsminister. Hendes Hjem var
							Midtpunktet for det «moderate» Parti, desuden et politisk Samlingssted
							af første Rang, og her var det, at Benjamin Constant snart blev
							Hovedpersonen saavel i de politiske Planer, der lagdes, som i Husets
							Herskerindes Gunst.Da Bonaparte i Slutningen af 1797 kom tilbage til Paris som Sejerherre i
							det italienske Felttog, gjorde han et overmægtigt Indtryk paa Fru de
							Staël. Hun søgte overalt at komme i hans Nærhed, følte sig i
							lige Grad tiltrukket og overvældet af ham. Saa tidt hun søgte at
							interessere ham, følte hun sig slagen med Stumhed overfor ham
							- hun, den ustanseligt talende - og fornam med
							Smerte hans Utilgængelighed. Uden Tvivl har hun en kort Tid havt den
							Drøm at blive denne Cæsars sideordnede Veninde, Det var med Sorg, at hun
							maatte lade Tanken flyve. Fra nu af kastede hun sig ind i Oppositionen
							imod hans Magt, dog endnu ikke uden en Art Koketteri med hans Person.
							Først da hun helt blev afvist, slog hendes Følelse over i rent Had. I
							det Værk, hun nu udgav, findes saavel satiriske Hentydninger til
							Bonapartes Regering som smigrende Hentydninger til ham selv i ikke ringe
							Maal. Samtidigt udtalte hun til hvem der vilde høre det Ønsket om, at
							han, altsaa hendes Fædrelands Hær under ham, maatte lide Nederlag for at
							derigennem hans Tyranni kunde blive hæmmet.I Aaret 1800 udgav hun da sit første større Arbejde, Literaturen, betragtet i dens Farhold til Samfundsordenen, et
							Værk, som efter Hovedmassen af sit Indhold maa henføres til den store
							Gruppe af Skrifter, der i alle Europas Hovedlande lige  siden Renæssancens Tid behandlede det
							Spørgsmaal om den antike eller moderne Literatur stod højest. Det er
							samme Problem, der meget kort efter dukkede op i Chateaubriands Bog om
								Kristendommens Aand. Fru de Staël
							erklærer sig ligesom senere Chateaubriand for de moderne Literaturer.
							Men Aarsagen er forskellig: han udleder deres Fortrin fremfor den antike
							af den Omstændighed, at de behandler kristelige Æmner, som Oldtidens
							Forfattere Intet kendte til; hun støtter de nyere Literaturers
							Overlegenhed paa den fremskridende Civilisation. Hun tror paa
							Menneskehedens Evne til Forbedring, paa Samfundsindretningernes
							langsomme Fuldkommengørelse, og hun bygger herpaa Forvisningen om, at
							Literaturerne vil komme til at indeholde en stedse større Skat af
							Erfaring og Indsigt. Om en grundig og planfølgende Literaturpsykologi er
							der paa dette Udviklingstrin ikke Tale hos hende; hun undtager f. Eks.
							uden videre Indbildningskraften fra de Evner, der kan udvikles, fordi
							hun trods alt sit Sværmeri for Ossian ikke vil negte, at Homer
							indeholder en langt rigere Poesi end han. Men Bogens Fortjeneste beror
							heller ikke paa hvad den godtgør, men paa hvad den kæmper for og varsler
							om, Nødvendigheden af en ny Digtning, en ny Fornuftvidenskab og en ny
							Religion. Hun henleder Opmærksomheden paa de nordiske Literaturer, den
							engelske, den tyske, de islandske Sagaer og de gamle skandinaviske
							Heltedigte. Ossian er hende dog Hovedtypen paa det poetisk Storladne i
							den nordiske Digtning. Hun elsker dens Alvor og Tungsind; thi, siger
							hun, «den melankolske Poesi er den Poesi som mest stemmer med
							Filosofien.»*) Hvad særligt Tyskerne angaar, skriver hun: «Den
							betydeligste Bog, de Tyske besidder, og den eneste, de kan stille op
							imod de andre Sprogs Mesterværker, det er Werther. Da man kalder den en Roman, véd mange Mennesker ikke, at
							den er et helt Værk .... Man har villet bebrejde Werthers Forfatter, at han har ladet Helten lide andre Kvaler
							end dem, der følger af hans Kærlighed, at han har ladet ham føle en saa
							levende Smerte over en Ydmygelse og en saa dyb Harme over
							Stands-Uligheden, der foraarsager denne Ydmygelse; men det er efter min
							Mening et af de genialeste Træk i dette Værk.»Hendes egenlige Grundtanke i Bogen er den, at fri **) De la litérature 257. Paris 1820. Samfundsforhold nødvendigvis maa føre
							til literære Nydannelser og at det vilde være en Urimelighed, om det
							Samfund, i hvilket den politiske Frihed var erobret, hun skulde eje en
							af Regler lænkebunden Literatur. «Gid vi kunde finde, udraaber hun i sin
							Ungdoms Hede, et filosofisk System, en Begejstring for det Gode, en
							kraftig og retfærdig Lovgivning, der for os kunde være hvad den
							kristelige Religion har været for Fortiden!»Skinsyg paa hendes begyndende Berømmelse, agtpaagivende som Troens
							Ridder, var Chateaubriand straks paa Spil og anmeldte hendes Bog. De
							andre Kritikere havde spottet hendes Sværmeri for alt Sørgmodigt og
							blandt andet forsøgt at slaa hende med Grækerne, som jo ikke var
							tungsindige. Chateaubriand benyttede Lejligheden til at slaa et Slag for
							aabenbaret Religion. «Fru de Staël, siger han, tilskriver
							Filosofien hvad jeg tilskriver Religionen.» Og henvendende sig til hende
							fortsætter han: «Deres Talent er kun halvt udviklet, Filosofien kvæler
							det. De synes ikke at være lykkelig; men hvorledes skulde Filosofien,
							kunne raade Bod paa Sørgmodigheden i Deres Sjæl? kan man frugtbargøre en
							Ørken med en anden Ørken?» Og han udtømmer sig i Floskler.Paa dette Tidspunkt blev den Modstand mod Bonaparte, der for anden Gang
							skulde gøre hende landflygtig og det for mere end et Aarti, den ledende
							Tanke i hendes Liv. Hun havde jo efter det italienske Felttog troet i
							ham at se Frihedens Beskytter, havde tilskrevet ham begejstrede Breve og
							bevæget ham til at udslette hendes Faders Navn af Emigrantlisten. Men i
							ham som Førstekonsul saa hun kun «en Robespierre tilhest», og med Rette
							klagede Bonaparte over, at hun ophidsede Hovederne imod ham.Hendes tidligere Begejstring var nu blevet et lidenskabeligt Had. Fra sin
							Dagligstue indlod hun sig paa en formelig Krig imod ham. Hans
							Omgivelser, hans Person, hans Optræden var den stadige Genstand for
							hendes og Constants Satire. Hun var uudtømmelig i sine Spottegloser over
							ham, over hans lille Krop og store Hoved, hans Hovmod og Kejtethed; han
							var den adelsgale Borger paa Tronen, altid opirret over Kvindernes
							Salonvid, ude af Stand til at udtrykke sig sammenhængende, kun
							veltalende, naar han sagde Ukvemsord. Hans Geni var blot Charlatanen.
							Han var ikke engang en Krigshelt; thi ved Marengo havde han tabt Hovedet
							og ikke selv fundet nogen Udvej, før Desaix indtraf paa Valpladsen. Der
							var i ham noget til Grund liggende 
							Simpelt, som selv hans kæmpemæssige Indbildningskraft ikke altid kunde
							skjule.Hun indlod sig paa alle Slags Kabaler med de Generaler, der var Bonaparte
							fjendske enten af principielle Grunde som Moreau eller af pur Misundelse
							som Bernadotte. Ja saa vidt gik hun i sit Had, at hun var ude af sig
							selv af Forbitrelse, da hun erfor Englands Ydmygelse ved Freden i
							Amiens, og undgik Paris for ikke at overvære Festlighederne i Anledning
							af denne Fred.De fremmede Diplomater tilbragte efter hendes egne Ord «deres Liv hos
							hende», hun samtalede daglig med en Mængde indflydelsesrige Personer;
							thi Samtale var den højeste Nydelse, hun kendte, og Bonaparte skal have
							sagt, at Enhver, efter at have talt med hende, holdt mindre af ham. Han
							lod hende spørge, hvad hun egenlig vilde, om hun var tilfreds, naar han
							udleverede hende de to Millioner, Necker havde givet Statskassen i
							Forvaring og som med Urette holdtes tilbage; hun svarede kun, at det kom
							lidet an paa hvad hun vilde, men paa hvad hun tænkte. Fra det Øjeblik
							af, da Benjamin Constant første Gang i Tribunatet havde talt mod et
							Forslag af Bonaparte, blev hendes Hus i Paris tomt og alle Indbydelser
							besvarede med Afslag. Endelig blev hun efter at hendes Fader havde
							udgivet Bogen Les dernières vues de politique et de
								finances forvist fra Paris ved udtrykkelig Befaling fra den
							første Konsul.Intet Slag kunde ramme hende haardere end dette. Hun sammenligner selv
							denne Dom med en Dødsdom; hun, som kun levede i Hovedstaden, som saa
							daarligt kunde undvære sine Venner, lærerig Samtale, Deltagelse i de
							store Begivenheder, led under Løsrivelsen fra Fædreland og Hjemstavn.
							«Hvert Skridt, Posthestene gjorde, smertede mig, og naar Postillonerne
							spurgte mig, om de ikke havde kørt rask, kunde jeg ikke lade være med at
							sukke over den sørgelige Tjeneste, de havde vist mig.»*) Benjamin
							Constant ledsagede hende paa Vejen; men da hun modtog Efterretningen om
							sin Mands Sygdom, rejste hun til ham og plejede ham til hans Død.I 1803, Aaret efter, udgav hun Delphine, en
							Fortælling i fem Dele og i Brevform efter La nouvelle
								Héloïse's Mønster. Man kan uden Vanskelighed paavise de Indtryk
							og Minder fra hendes *) Dix années d'exil
								1820. S. 84. eget Liv, der ligger til Grund for
							denne Roman. Bogen behandler en Kvindes piigtstrenge Forsagen af et
							lykkeligt Ægteskab - Erindringen om Forfatterindens
							ungdommelige Afkald paa Montmorency's Haand, afgav her en
							Virkeligheds-Baggrund. Men Bogens egenlige Indhold er dog den elskende
							Kvindes Kamp mod Samfundet for sin Lykke og Samfundsdommens raa
							Tilintetgørelse af den Enkeltes Fred - og det var de friske
							Indtryk fra Forfatterindens sidste Leveaar, hendes Forhold til sin Mand
							og til Benjamin Constant, som her gav Bogen dens Holdning. Skilsmissen
							fra Baron Staël-Holstein havde skadet hendes Anseelse,
							Forholdet til Constant var næsten en offenlig Begivenhed og han var
							utvivlsomt Fader til hendes i Aaret 1797 fødte Datter Albertine, den
							senere Hertuginde af Broglie. Fru de Staël tvivlede sikkert, da
							hun skrev Delphine, intet Øjeblik paa, at
							Constant agtede at lyse denne Datter i Kuld og Køn ved et snarligt
							Ægteskab, men hvor rig og højtstillet hun end var og hvor meget Hensyn
							den offenlige Mening end tager til Rigdom og den dermed følgende
							Uafhængighed, saa følte hun dog bittert baade Klafferens snigende
							Forfølgelse og Farisæismens veloverlagte Attentater paa Rygtemord.Delphine bærer det modløse og selvopgivende
							Motto, der røber sin Forfatterinde, Fru de Staëls Moder: «En
							Mand bør forstaa at trodse den offenlige Mening, en Kvinde at underordne
							sig den», et Motto, til hvilket Bogens Indhold svarer, men som dens Aand
							og selve dens Udgivelse ligefuldt modsiger. Thi den er et Indlæg for
							Berettigelsen af Skilsmisse og den udkom samme Aar som Napoleon
							afsluttede Konkordatet med Paven; den angriber det uopløselige Ægteskab
							og de kirkelige Løfter netop i det Øjeblik, da Lovene om Ægteskabet
							skærpedes og da Kirken genvandt en Del af sin gamle Magt.Bogen svarer til sit Motto, forsaavidt som den igennem sin Heltindes
							Skæbne lærer, at den Kvinde, der selv efter nok saa ædelmodig og nok saa
							langvarig en Opofren af sit eget Vel, og om det saa blot var for at
							forhindre sin Elskedes Undergang, kommer udenfor Samfundets Rettesnor,
							redningsløst maa gaa til Grunde. Den modsiger dette Motto, forsaavidt
							som den skrigende Uretfærdighed i denne Skæbne taler stærkere end nogen
							Deklamation mod det Bestaaende om Samfundets Ufuldkommenhed og om
							Urimeligheden af den Magt til at kue og ulykkeliggøre, som Menneskenes
							Kortsynethed og Umandighed har tildelt 
							forældede Indretninger, under hvis Tryk Delphine knuses. Hun skildres
							straks fra Begyndelsen af som et højere Væsen, ren, hjertensgod, livfuld
							og ved selve sin Renhed hævet over Samfundets farisæiske Moral. Ingen
							Scene maler smukkere Delphines Karakter end den, hvor en ulykkelig, ilde
							omtalt Kvinde en Aften træder ind i Tuileries-Salen og alle Damerne
							øjeblikkeligt rejser sig fra deres Stole for at gaa over paa den anden
							Side, saa et stort aabent Rum danner sig om den udpegede Stakkel.
							Delphine alene gaar da tvers over Gulvet og sætter sig ved Siden af den,
							paa hvem alle de andre Kvinder kappedes om at kaste den første Sten.Ved en Række af vel sorte Opspind og Rænker lykkes det en af Bogens
							Hovedpersoner, en kvindelig Talleyrand, at fjerne Delphine fra hendes
							Elskede og at forene ham med et Delphine stik modsat Væsen, den kolde og
							kirkefromme Mathilde, der ovenikøbet, uden at Nogen aner det, af den
							Forraadte modtager den uhyre Medgift, ved Hjælp af hvilken Ægteskabet
							bringes i Stand. Da Bedraget opdages og alle Rænkerne ligger aabne for
							Synet, er Mathilde og Léonce forenede og til det unaturligste Par.
							Omkring dette Par er i Bogen nogle andre ligesaa afskyelige Ægteskaber
							og ligesaa ulykkelige Kærlighedshistorier grupperede for at fremhæve
							Hovedtanken tilstrækkelig stærkt. Henri de Lebensei, hvis Skikkelse er
							et forskønnet Portræt af Constant, kan ikke forenes med sin Elskede før
							efter hendes Skilsmisse fra en Mand, med hvem hun efter sine egne Ord
							ikke kunde leve uden at opgive alt Godt og Ædelmodigt i sit Væsen, og
							Hr. de Serbellane staar i et ligesaa haabløst Forhold til Therese
							d'Ervins som Delphine til Mathildes Ægtemand.Som et saa rent og opofrende Væsen er Delphine fremstillet, at Tanken om
							Muligheden af en Forening med Léonce, der nødvendigvis vilde gøre
							Indgreb i hans Hustrus Lykke, af hende vises tilbage med en saadan
							Styrke, at hun aldrig tillader ham endog blot at dvæle ved denne Tanke.
							Tvertimod hun beroliger ham; hun henviser ham til en dybere Moral og
							Religion end den, hvori han som Barn af det nylig bortgangne 18de
							Aarhundrede lever: «Léonce, jeg troede ikke hos dem at finde en saadan
							Ligegyldighed for religiøse Ideer. Jeg vover at gøre Dem Bebrejdelser
							derfor. Deres Moral er kun grundet paa Æren; De vilde have været meget
							lykkeligere, om De havde hyldet de simple og sande Grundsætninger, som
							underlægger vore  Handlinger vor
							Samvittighed og befrir os fra ethvert andet Aag. De véd, at den
							Opdragelse, jeg har modtaget, langt fra at trælbinde min Aand, snarere
							har gjort den altfor uafhængig. Det er muligt, at endog overtroiske
							Forestillinger passer bedre for Kvindernes Bestemmelse end Aandsfrihed;
							vi svage og vaklende Væsener trænger i alle Retninger til Støtte, og
							Kærligheden er en Slags Lettroenhed, der maaske er tilbøjelig til at
							forene sig med alle de andre Arter af Lettroenhed og Overtro; men den
							ædle Beskytter af min Ungdom havde Agtelse nok for min Karakter til at
							ville udvikle min Fornuft, og aldrig har han forlangt af mig, at jeg
							skulde antage nogen Mening uprøvet. Jeg kan da tale med Dem om den
							Religion, jeg elsker, som om ethvert andet Æmne, mit Hjerte og min
							Forstand frit har prøvet, og De kan ikke tilskrive det, jeg vil sige
							Dem, paabudne Vaner eller Barndommens uovervejede Indtryk . . . Sæt Dem
							da ikke, Léonce, imod den Trøst, som den naturlige Religion skænker os.»
							Man hører Efterklangen af Rousseau, Reaktionen mod Voltaire i denne
							Præken, som Neckers Datter lægger sit andet Jeg i Munden.Men Handlingen udvikler sig, og snart lader den unaturlige Forbindelse
							sig ikke mere opretholde, den unaturlige Ulykke sig ikke mere udholde.
							Henri de Lebensei skriver det Brev for at tilraade Skilsmisse, der blev
							Romanens Ulykke og der som en Brandfakkel faldt ned i den kirkelige
							Lejr. Han siger til Delphine: «Den, som De elsker, er Dem bestandig
							værdig, Frue; men hverken hans eller Deres Følelse formaar Noget mod den
							Situation, hvori en ulykkelig Skæbne har stillet Dem begge. Der staar
							kun ét Middel tilbage til at genoprette Deres Rygte og til at genvinde
							Lykken. Saml for at høre mig alle Deres Kræfter. Léonce er ikke
							uigenkaldeligt knyttet til Mathilde. Léonce kan endnu blive Deres
							Ægtefælle; Skilsmisse vil om en Maaned blive vedtaget af den lovgivende
							Forsamling.» Man erindre, at Bogen fremkom paa en Tid, da det katolske
							Ægteskab blev genindført i Frankrig.Her følger endnu nogle Steder af hans Brev: «De, der fordømmer
							Skilsmisse, hævder, at deres Anskuelse er mest moralsk; var det saa,
							burde oprigtige Tænkere antage den; thi Tankens første Formaal er at
							lære os vore Pligter at kende i deres hele Udstrækning; men jeg vil i
							Forening med Dem undersøge, om de Grundsætninger, der bringer mig til at
							bifalde Skilsmisse, ikke stemmer overens med Menneskets Natur og med de
								 menneskekærlige Hensigter, vi bør
							tillægge Guddommen. Uopløseligheden af usamdrægtige Ægteskaber gør Livet
							til en Række af haabløse Ulykker. Man siger vel, at det her kun gælder
							om at trænge ungdommelige Tilbøjeligheder tilbage; men man glemmer, at
							Ungdommens tilbagetrængte Tilbøjeligheder bliver Alderdommens evige
							Sorger. Jeg negter ikke alle de Ulemper, der er forbundne med
							Skilsmisse, eller rettere de Ufuldkommenheder i den menneskelige Natur,
							der gør Skilsmisse nødvendig; men midt i et civiliseret Samfund, som
							Intet har Imod Ægteskaber, der indgaas af ydre Grunde, eller mod
							Ægteskaber, der stiftes i en Alder, i hvilken det er umuligt at forudse
							Fremtiden, et Samfund, hvis Love hverken kan straffe de Forældre, der
							misbruger deres Myndighed, eller de Ægtefæller, som opfører sig slet
							imod den anden Part, i et saadant Samfund er Loven, der forbyder
							Skilsmisse, kun streng imod Ofrene, hvis Baand den paatager sig at snøre
							fastere til uden dog at kunne indvirke paa de Omstændigheder, der gør
							dem lette eller frygtelige at bære. Den synes at sige: Jeg kan ikke
							sikre Eders Lykke, men jeg skal idetmindste indestaa for Varigheden af
							Eders Ulykke.»I saa ubehjælpsomme Sætninger og saa veltalende Udtryk er her formet hvad
							man da og senere har kaldt Fru de Staëls Angreb paa Ægteskabet.
							I Virkeligheden er det, som man ser, kun et Angreb paa den bindende og
							kuende Magt, som Samfundet, der jo fra først af blev tildannet af
							Gejstligheden paa en Tid, da al aandelig Magt var Kirkemagt, har givet
							Ungdommens første Følelsesindtryk i de katolske Lande ved Lovgivningen,
							i de protestantiske Lande ved den almindelige Mening, hvis strenge
							Justits dér spiller samme Rolle som Ægteskabslovene hist. Indsigelsen
							gaar ud fra, at Ægteskabet kun da er, hvad det kaldes, et sædeligt
							Ideal, naar de to Mennesker, der i et givet Øjeblik af deres Liv lover
							hinanden Troskab og uafbrudt Samliv for Resten af deres Dage, virkeligt
							kender og elsker hinanden, og den gør Rede for den uhyre Vanskelighed,
							som det er for Mennesket at lære sig selv og et andet Menneske tilbunds
							at kende. Naar et Ægteskab maa have den gensidige Forstaaelse til sin
							Grundvold, saa eksisterer det jo i Virkeligheden ikke, naar denne
							mangler. Kan et helt Liv bygges snart paa en Rus, snart paa en Løgn,
							snart paa et af Frygten fremtvunget Ja? I alle de Tilfælde, hvor
							Ægteskabet ikke hviler paa en bedre Grundvold, er  dets Hellighed indbildt og beror paa, at et
							Ideal er givet ud for en Virkelighed.Delphine lader sig imidlertid ikke overtale; Bogens Løsen tro, at en
							Kvinde maa underkaste sig det almindelige Omdømme, beslutter hun endog
							at lægge endnu en afgørende Hidring foruden Léonces Ægteskab mellem sig
							og ham. Da hans Hustru dør, har hun taget Sløret. Den samme Kamp mod et
							som helligt betragtet Løfte vender da nu paany tilbage, kun i en anden
							Form. Atter denne Gang er det Henri, som taler Modstandens Sag, men nu
							til Léonce: «Er De istand til at høre et modigt, gavnligt, energisk
							Raad, et Raad, som frelser Dem af Ulykkens Afgrund? Skulde De formaa at
							tage et Parti, der ganske vist saarer Alt, hvad De hidtil i Deres Liv
							har skaanet, den offenlige Mening og Vedtægten, men der stemmer med
							Moral, Fornuft og Menneskelighed? Jeg er født Protestant, jeg er
							- det indrømmer jeg - ikke bleven opdraget i
							Ærefrygt for de vanvittige og barbariske Samfundsindretninger, der af
							saa mange uskyldige Skabninger fordrer Opofrelse af alle naturlige
							Tilbøjeligheder; men bør man have ringere Tillid til min Dom, fordi
							ingen Forudindtagethed paavirker den? En stolt og højsindet Mand bør kun
							adlyde den almene Moral. Hvad betyder disse Pligter, som har deres
							Udspring i tilfældige Omstændigheder, afhænger af Lovenes Luner eller af
							Præsternes Vilje, Pligter, der underkaster et Menneskes Samvittighed
							under andre Menneskers Dom og det Menneskers, der allerede længe har
							trællet under fælles Fordommes og navnlig fælles Egennyttes Aag?
							Frankrigs Love løser Delphine fra det Løfte, som ulykkelige
							Omstændigheder har fravristet hende; kom og lev med hende paa den
							fædrene Jordbund! Hvad skiller Eder? Et Løfte, hun har aflagt til Gud?
							Tro mig, det højeste Væsen kender for godt vor Natur til nogensinde at
							ville modtage uigenkaldelige Forpligtelser. Maaske er der Noget i Deres
							Hjerte, som vægrer sig ved at benytte de franske Love, som er udsprungne
							af en Revolution, De ikke ynder? Min Ven, denne Revolution, som mangen
							Voldsdaad ulykkeligvis har besudlet, vil af Eftertiden blive skattet for
							den Frihed, den har skænket Frankrig; hvis der paa den kun skulde følge
							forskellige Former af Trældom, da vilde disse Formers Herredømme danne
							det forsmædeligste Tidsrum i Verdenshistorien; men hvis Frihed udgaar
							fra den, da er Lykke, Ære, Dyd, Alt, hvad der er ædelt i
							Menneskeslægten, saa inderligt knyttet til  Friheden, at Aarhundrederne, som kommer, altid
							uden Strenghed vil bedømme de Begivenheder, som hidførte Frihedens nye
							Tidsalder. »Saavidt kæmper Bogen imod bestemte Samfundsindretninger^ paa hver Side
							kæmper den desuden imod det hele vidtforgrenede Væv af gængse og faste
							Meninger, af Fordomme, hvormed de fleste Mennesker er pansrede Lag over
							Lag, af Anskuelser, som ikke maa røres, fordi de indenfor saa og saa
							mange Kvadratmiles Omfang anses for hellige. Det kan ikke siges for
							utvetydigt, at i dette Punkt er denne Bog betydelig og livskraftig som
							faa af Emigrantliteraturens Frembringelser. Thi dertil har et Folk en
							Literatur, at det kan faa sin Synskres udvidet og sin Livsanskuelse
							konfronteret med Livet. Fra sin tidligste Ungdom forefinder i det
							moderne Samfund Personligheden et yderst sammensat Kostyme af Fordomme,
							som den skal trække paa. «Hvorledes, spørger Manden, er det nødvendigt,
							at jeg ifører mig denne hullede Kappe? kan jeg ikke slippe for denne
							gamle Pjalt? er det uundgaaeligt, at jeg skal sværte mig i Ansigtet
							eller bære denne fromme Faaremaske? - Skal jeg forpligte mig
							til at mene, at Polichinel ikke har nogen Pukkel, skal jeg tro, at
							Pierrot er højærværdig og anse Harlekin for en Alvorsmand? Maa jeg slet
							ikke kigge nogen af dem op i Ansigtet og ikke skrive i nogen Haand: «Jeg
							kender dig, smukke Maske!»? Er der slet ingen Naade? Der er ingen Naade, ifald du ikke vil prygles af
							Polichinel og sparkes af Pierrot og smage Harlekins Briks. Men
							Literaturen er eller bør være det Sted, hvor alt det officielle Væsen
							ophører, Vedtægten er afskaffet, Maskerne rives af og det Uhørte,
							Oprørende: Sandheden siges.Den Modstand, Delphine vakte, var stærk. Tidens
							mest bekendte Kritiker skrev: «Man kan ikke tænke sig farligere og mere
							usædelige Grundsætninger end dem, som udbredes i dette Værk.
							Forfatterinden synes ikke at mindes de Anskuelser, i hvilke hun som
							Neckers Datter er opdraget; uden Hensyn til sin Families protestantiske
							Tro udtaler hun sin Ringeagt for Aabenbaringen, og har i dette slette
							Arbejde, sorn forøvrigt er forfattet med ikke ringe Evner, skrevet et
							langt Forsvar for Skilsmisse. Delphine taler om Kærligheden som en
							Bakkantinde, om Gud som en Kvæker, om Døden som en Grenadér og om
							Moralen som en Sofist.» - Store Ord, men de samme store Ord,
							som Fremtiden bestandig maa høre af den tandløse Fortid, hvis svære
							Skyts  altid er ladet til Mundingen med
							Kirketroens vaade Krudt og Indskrænkethedens Papirkugler.Medens Bogens Samtid i høje Toner priste dens Form og Forfatterindens
							digteriske Evne for desbedre at kunne nedsætte Skriftets Livsanskuelse
							og værdifulde Øjemed, har en moderne Kritiker kun lidet Godt at sige om
							den løse og brede Kunstform, som Bogen har tilfælles med de allerfleste
							Romaner i Breve; til Gengæld holder dens Ideer ogsaa nutildags stik, ja
							er end ikke i alle europæiske Lande trængte fuldt igennem, skønt
							Aarhundredet har stræbt at virkeliggøre dem i stedse fuldere Omfang.Den Brydning mellem Individet og Samfundet, som fremstilles i Delphine, er ganske i Emigrantliteraturens Aand.
							Saavel det dristige Opsving som den Forsagelse, hvormed den Enkeltes
							Kamp fremstilles som frugtesløs, er gennemgaaende i denne Gruppe af
							Skrifter. Opsvinget er i dette Tilfælde et begejstret og fortvivlet
							Forsøg paa at fastholde en af Revolutionens Erobringer i det Øjeblik den
							bliver den ny Tid fravristet af Reaktionen. Forsagelsen følger, fordi
							alle Sjæle med Vemod føler, at ingen Indsigelse kan nytte, og at den
							tilbagegaaende Bevægelse, som begynder, maa naa sit Maal og sit
							Overmaal, før en bedre Tingenes Tilstand kan ventes. Hvad formaaede en
							Kvindes Roman mod en Enevoldsherskers Pagt med en Pave!Den «Kamp mod Samfundet», hun skildrer, er imidlertid langt mindre en
							Kamp mod den givne Stats- eller Retsorden end mod den Sammenfiltring af
							Vedtægter og Anskuelser, gamle og nye, forældede og naturlige, urimelige
							og fornuftige, skadelige og gavnlige imellem hverandre, som
							sammensmeltede til en sammenhængende og tilsyneladende ensartet Masse
							udgør det Stof, hvoraf den offenlige Mening bestaar. Ligesom den
							saakaldte «sunde Menneskeforstand», der gerne rejser sig mod enhver ny
							Filosofi, til enhver Tid for en stor Del kun er en størknet Rest af
							tidligere Tiders Filosofi, saaledes er Samfunds regelen og den til denne
							svarende Samfundsdom, der i enhver Tidsalder møder nye Anskuelser
							fjendtligt, for en stor Del bygget paa Anskuelser, der i tidligere Tider
							møjsomt blev hævdede trods den dagældende Samfundsmenings Modstand. Hvad
							der først var en selverhvervet levende Antagelse stivner efterhaanden
							til et Tankelig. Samfundsreglen er almen, ens for Alle og som alt
							Almindeligt fordrer den utallige Ofre. Hvor særegent end den Enkelte er
							beskaffen, den behandler ham som alle de andre; det geniale Individ er
								 over»for den stillet omtrent som en
							Skoleduks i en ussel Klasse; han maa atter og atter høre den gamle
							Lektie om; det er nødvendigt for Fuksens Skyld, som endnu ikke kan den
							og endnu mindre kan undvære den. Samfundsdommen er fremdeles uansvarlig:
							medens den Enkeltes Dom som saadan altid til en vis Grad maa være en
							Naturfrembringelse, er Samfundsdommen i mange Tilfælde et Fabrikat, et
							Massefabrikat, leveret af dem, hvis Fag det er at lave offenlig Mening,
							og den Enkelte føler intet Ansvar ved at istemme den. Medens det
							Naturlige vilde være, at den Enkelte formede sig selv sine Anskuelser og
							Grundsætninger om de højeste Ting, gav sig selv Love for sin Opførsel og
							efter Evne søgte Sandheden med sin egen Hjerne, forefinder Individet i
							det moderne Samfund først en færdig Religion, i ethvert Land en
							forskellig, dets Forældres, som længe før det selv tænker eller føler
							religiøst bliver det indpodet; saaledes kvæles i Spiren al religiøs
							Frembringelsesevne, eller kvæles den ikke, saa ve den Enkelte! det er en
							Handske kastet til Samfundet. Og paa samme Maade dræbes eller hæmmes ved
							den færdige offenlige Moral og færdige offenlige Mening i Flertallets
							Sind den moralske Følelses Oprindelighed. Den Samfundsdom, der er et
							Udslag af alle disse uselvstændige gudelige, sædelige og selskabelige
							Indtryk, bliver nødvendigvis højst ufuldkommen, ofte højst indskrænket,
							hyppigt grusom.Fru de Staël maatte mere end andre Skribenter møde Fordommene
							paa sin Vej og blive opmærksom paa dem: hun var Protestant i et katolsk
							Land; hun nærede Samhu med Katolikerne, skønt opdraget i en
							protestantisk Families Skød; hun var i Frankrig en Schweizerborgers
							Datter og følte sig i Schweiz som Pariserinde; hun var som sjælfuld og
							lidenskabelig Kvinde udsat for Sammenstød med Samfundsomdømmet og som
							kvindelig Forfatter, kvindeligt Snille allerede forud i Forsvars- og
							Angrebsstilling mod en Samfundsorden, der henviser Kvinden til
							Privatlivet. Men at hun mere end nogen anden samtidig Forfatter kom til
							at gennemskue de Fordomme, af hvilke hun var omgivet, det beroede
							fortrinsvis paa at hun som politisk Flygtning nødedes til at gennemrejse
							det ene fremmede Land efter det andet, en Nødvendighed, hvoraf hun med
							sit aarvaagne og lærelystne Sind tog Anledning til at sammenligne de
							forskellige Folkeaander og deres forskellige Forbilleder med hverandre.IXDa den Befaling, ved hvilken Napoleon første Gang udviste Fru de
							Staël af Paris, var bleven overbragt hende, lod hun ham gennem
							Joseph Bonaparte, der hørte til hendes Venner, spørge, om hun kunde
							opnaa et Pas til Prøjsen eller om hun vilde blive fordret tilbage
							derfra. Efter længere Tids Venten modtog hun Bevillingen af Passet, og
							foretog da først en Rejse til Weimar. Hun lærte den hertugelige Familie
							at kjende, havde lange Samtaler med Schiller om Forholdet mellem tysk og
							fransk Literatur, plagede Goethe med Spørgsmaal om Livet og Døden, Gud
							og Verden - at underholde sig livligt om ubesvarlige
							Spørgsmaal, det var, siger han, hendes egenlige Lidenskab -;
							men mest undrede hun dog ham og de andre tyske Storheder ved at hun ikke
							alene vilde kendes af dem, men virke, og altid talte, som skulde der nu
							straks gribes ind, øjeblikkeligt handles. Hun kom til Berlin, lærte
							Prins Louis Ferdinand at kende, blev optagen i Fichtes, Jacobis,
							Henriette Herz's Krese og bortførte A. W. Schlegel som Lærer for hendes
							Børn.Næste Aar rejste hun til Italien, studerede Oldtidsminderne, Kunsten,
							Folkets sydlandske Sæder, indsugede med alle Porer Indtrykkene af
							Italiens Natur og udførte derpaa i Coppet Corinne ou
								l'Italie.Men Længslen efter Frankrig lod hende ingen Ro. Hun nærmede sig Paris
							indtil den Afstand af 40 Mile, det var hende foreskrevet at iagttage.
							Hun boede i Smaabyerne, først i Auxerre, senere i Rouen, hvis Præfekt,
							der havde vist hende Velvilje, blev afsat; saa fik hun af Politimesteren
							Lov til at besørge Udgivelsen af Corinna paa et
							Landsted, der laa tolv Mile fra Paris. Men neppe var Corinna udgivet, før en ny Regeringsordre udviste hende af
							Frankrig, Corinna havde gjort den
							overordenligste Lykke, og Napoleon taalte ikke et Ry, i hvilket han ikke
							havde nogen Del. Hun vendte da tilbage til Goppet, og ligesom Kejseren
							udvidede hun uophørligt sit Rige. Det voksede, idet hendes Følelsesliv
							berigedes, hendes Tanker blev mere omfattende og hendes
							Venskabsforbindelser stedse flere. Paa Coppet holdt hun et formeligt
							Hof. Fra mange Lande samledes fremragende Aander omkring hende. Man traf
							der Statsmænd som Constant, hvem hun i sin Forelskelse kalder «den
							første Aand i Verden», Historikere  som
							Sismondi, Digtere som Oehlenschläger og Zacharias Werner, prøjsiske
							Prinser, polske Fyrster og Fyrstinder, Blomsten af Europas Fødsels- og
							Aandsaristokrati. Siden sit Ophold i Tyskland havde hun ikke ophørt med
							at studere tysk Sprog og Literatur, men hun trængte til et nyt Ophold i
							Landet for at kunne fremstille sine Landsmænd et alsidigt Billede af den
							nye Verden, der havde opladt sig for hende. Hun kendte allerede
							Nordtyskland, nu tilbragte hun et Aar i Wien, og efter Tilbagekomsten
							til Schweiz gav hun sig til Udarbejdelsen af sit store tre Binds Værk om
							Tyskland. Det var færdigt i 1810. Men det gjaldt om at faa det trykt i
							Paris.Der var udkommet en Forordning angaaende Pressefriheden, som bestemte, at
							ingen Bog kunde trykkes uden at have været undersøgt af Censorer;
							derefter var af særligt Hensyn til Fru de Staël fulgt en anden
							Forordning, som tilstedte, at naar Censorerne havde tilladt Udgivelsen
							af et Værk, kunde Politiministeren undertrykke det helt og holdent,
							ifald han fandt for godt, en Lov, der jo ophævede al Lov. Hun fik atter
							Tilladelse til at nærme sig Paris i en Afstand af 40 Mile for at paase
							Udgivelsen, rejste til Blois, boede først paa Herregaarden
							Chaumontsur-Loire, saa paa Godset Fosse, saa endnu paa nogle andre
							Landsteder hos Venner i Nærheden af Blois; hun flagrede rundt om sit
							elskede Paris i den foreskrevne Afstand, som et Møl flagrer om Lyset. En
							Gang vovede hun sig endog derind. Imidlertid gennemsaa Censorerne
							Værket, rettede og slettede, og gav det lemlæstede Værk deres imprimatur. 10,000 Eksemplarer blev trykte. Men
							i det Øjeblik, da Værket skulde udkomme, sendte Politiministeren sine
							Gendarmer ind i Bogladen efter at have sat Skildvagter ved alle Udgange,
							og udførte nu paa Regeringens Befaling den Heltedaad at sønderhakke de
							10,000 Eksemplarer, hvorpaa man æltede Massen til en Dejg og gav
							Forlæggeren tyve Louisd'orer i Erstatning. Samtidig blev det paabudt Fru
							de Staël at udlevere sit Haandskrift, seks Aars Studier og
							Forhaabninger, og forlade Frankrig inden 24 Timers Forløb. I det Brev,
							Politiministeren i denne Anledning sendte hende, hedder det: «De skal
							ikke søge Aarsagen til den Befaling, jeg har tilkendegivet Dem, i den
							Tavshed, De har iagttaget angaaende Kejseren i Deres sidste Værk; det
							vilde være en Vilfarelse; han kunde ikke finde nogen Plads deri, som var
							ham værdig. Men Deres Forvisning er en naturlig Følge af den Bane, De
							stadig har fulgt i de senere Aar.Det har forekommet mig, som om Luften i dette Land ikke var Dem tilpas,
							og vi er lykkeligvis endnu ikke indskrænkede til at maatte søge
							Forbilleder i de Folkeslag, som De beundrer. Deres sidste Værk er ikke
							fransk.»Det er Ordet, som fælder hende, ikke fransk. Det
							var dette Værk, Bogen Om Tyskland, der aabner et
							Tidehverv i fransk Literatur, idet Værket for første Gang principielt og
							ikke blot lejlighedsvis bryder med al den forældede Overlevering i
							Frankrigs Bogavl og paa talrige Punkter peger hen paa nye Livskilder,
							dette Værk var det som Landets aandelige Politibetjent dristede sig til
							at kalde ikke fransk. Og nu dette Grusomhedens ironiske Forsøg paa at
							anslaa galante Toner! «Det har forekommet mig som om Luften i dette Land
							ikke var Dem tilpas» - behag derfor at rejse! Det er som hørte
							man selve Frankrigs beruste Nationalforfængelighed tale: Fordi du har
							vovet al elske Friheden, selv nu da vi andre er lykkelige under Tvang;
							fordi du, medens vi soler os i Genskinnet af Napoleons Hæder, har vovet
							i Corinna at skildre Geniets suveræne
							Uafhængighed, og forvist fra Paris har ladet dit Ideal blive kronet paa
							Capitol, fordi du endelig, du et svagt Væsen, en Kvinde, paa en Tid da
							Frankrigs Ørne glimter i Glorien af tusinde Sejre og de fremmede
							Folkeslag er blevne vore Livegne, har havt den Frækhed at skildre os
							vort aandelige Liv som nær ved at udtørres og at vise os det dybt
							foragtede Tyskland som et Land, hvis Poesi langt overstraaler vor egen,
							det forhadte England, det troløse Albion, som et Land, hvis
							Frihedskærliglied er anderledes udholdende og ægte end vor, og det
							døende Italien, den underkuede franske Provins, som et Land, hvis
							Naturlighed i Sæder og hvis uhyre Overlegenhed i Kunst er Mønstre
							- derfor skal du stemples som unational, dit Lands Kokarde
							rives fra din Pande, dine Bøger tilintetgøres, endog dine Haandskrifter
							sønderrives og du selv med et Kobbel af Angivere og Spioner i dine Hæle
							jages som et Dyr over Grænsen og være borte inden fire og tyve Timer.Departementets Præfekt kom til hende for at forlange Haandskriftet til
							Bogen udleveret. Det lykkedes at redde det ved at give ham en daarlig
							Kladde. Men Sorgen for Værket var endda i dette Øjeblik den ringeste.
							Det havde været Fru de Staëls Haab at kunne indskibe sig til
							England; men i Efterskriften til Politiministerens Brev blev netop for
							at forhindre dette alle de  nordfranske
							Havne hende forbudne. En Tid lang tumlede hun med den Tanke at gaa
							ombord paa et fransk Skib, der sejlede til Amerika, da der saa var en
							Mulighed for, at Skibet paa Vejen kunde blive taget af Englænderne. Men
							denne Plan var dog for æventyrlig, og hun tyede overvældet og sorgfuld
							paany til Coppet.Her ventede nye Forfølgelser af de forskelligste Arter hende. I Kraft af
							den første Befaling, som Genferpræfekten modtog, betydede han hendes to
							Sønner, at det var ogsaa dem forbudt nogensinde at vende tilbage til
							Frankrig, og det blot fordi de havde gjort et frugtesløst Forsøg paa at
							opnaa en Audiens hos Napoleon til Bedste for deres Moder. Faa Dage efter
							modtog Fru de Staël et Brev fra Præfekten, i hvilket denne i
							Politiministerens Navn afkrævede hende Korrekturerne paa Bogen Om Tyskland, da man gennem Spejdere havde erfaret,
							at en Korrektur maatte være i Behold og det ikke var Meningen at nøjes
							med den halve Forholdsregel at ødelægge det allerede Trykte, men at
							tilintetgøre Arbejdet sporløst for at umuliggøre enhver senere Trykning.
							Forfatterinden svarede, at hin Korrektur allerede var sendt til
							Udlandet, men at hun gerne vilde forpligte sig til ikke mere at lade
							Noget trykke paa det europæiske Fastland. «Jeg havde, tilføjer hun i sin
							Bog Dix années d'exil, ingen stor Fortjeneste af
							at love det, da naturligvis ingen Regering paa Fastlandet vilde lade en
							Bog, som var forbudt af Kejseren, udkomme i sit Land.» Kort derefter
							blev Præfekten i Genf, Barante, Faderen til den bekendte
							Literærhistoriker, afsat, fordi man fandt, at han var gaaet for
							lemfældigt tilværks mod Fru de Staël. Hendes Søn blev syg, og
							hun ledsagede ham efter Lægernes Raad til Badet Aix i Savoien, der vel
							ligger en Snes Mil fra Coppet. Neppe var hun ankommen dertil før hun
							blev indhentet af et Ilbud fra Præfekten i Mont-Blanc-Departementet, der
							ikke blot forbød hende under nogetsomhelst Paaskud at besøge
							Nabolandene, men endog at rejse i selve Schweiz og overhovedet
							nogensinde at fjerne sig mere end to Mile fra Coppet. Og ikke nok med,
							at man forvandlede hendes Ophold paa sit Gods til en Fængsling, man
							sørgede ogsaa for, at hun skulde komme til at lide ikke blot under
							Frihedstabet, men under selve Fængselslivets Kval: Ensomheden, dobbelt
							pinlig for en saa afgiort selskabelig Natur. Schlegel, som i 8 Aar havde
							boet i hendes Hus som Børnenes Opdrager, fik Befaling til at forlade
							Coppet, under  det taabelige Paaskud, at
							lian indtog hende mod Frankrig, og paa Spørgsmaalet hvorledes? lød
							Svaret: at han havde forfattet en Sammenligning mellem Euripides's og
							Racines Fædra og foretrukket den første.
							Montmorency blev landsforvist for at have tilbragt nogle Dage paa
							Coppet; Fru Récamier, hvem det ikke lykkedes Fru de Staël i
							rette Tid at give Underretning om den Straf, der var sat paa selv nok
							saa kort et Besøg hos Corinna's Forfatterinde,
							blev det forbudt at vende tilbage til Frankrig, fordi hun paa
							Gennemrejse gennem Schweiz havde villet opmuntre sin Veninde ved en
							Samtale; ja en 78aarig Mand St-Priest, hendes Faders gamle Embedsfælle
							som Minister, blev landsforvist for en enkelt Høflighedsvisit paa
							Coppet.Den Forladthed, som følger med at være Modstander af en overmægtig Kraft,
							var hende ikke ny. Allerede længe havde ingen Mand af Rang eller Ry,
							ingen politisk Storhed, der ønskede at staa sig godt med Regeringen,
							vovet at besøge hende paa Coppet. Enhver var forhindret, saa ved
							Forretninger, saa ved Sygdom. «Aa, sagde hun dengang, hvor jeg dog er
							træt af al denne Fejghed, der forklæder sig som Brystsyge.» Men nu var
							til Sorgen over at se sig opgivet af saa mange fordums Venner kommet
							den, at se enhver af sine virkelige Venner straffet med Landsforvisning
							for den ringeste Ytring af Velvilje mod hende. Hun udbredte, klager hun,
							Ulykke om sig som en Smitte.Det stod i hendes egen Magt selv nu efter saa mange Aars Forfølgelser,
							Fangenskab og Forvisning at erhverve sig Frihed og Tilladelse til at
							skrive og offenliggøre paany; man lod hende underhaanden vide, at et nok
							saa svagt Omslag i Anskuelse eller Holdning vilde skaffe hende Ret til
							at vende tilbage til Frankrig; men hun vilde ikke købe sin Frihed for
							denne Pris, og da man en Gang i bestemtere Udtryk sagde: «Sig blot,
							skriv blot et lille Ord om Kongen af Rom, og alle Hovedstæder vil aabne
							sig for Dem» svarede hun kun: «Jeg ønsker ham en god Amme.»Afsondret og indespærret, som hun var, besluttede hun at gøre Alt for at
							undslippe fra Coppet. Hun vilde rejse til Amerika, men det var umuligt
							uden Pas og hvorledes skulde hun faa et Pas? Hun frygtede desuden at
							blive fængslet paa Vejen til den Havn, hun vilde begive sig til, under
							Paaskud af at hun vilde rejse til England, paa hvilket der var sat
							Fængselsstraf. Og hun vidste vel, at naar det første Øjebliks Skandale
							var overstaaet, vilde Regeringen roligt kunne lade hende blive i
							Fængslet;  hun vilde hurtigt være
							fuldstændig glemt. Hun tænkte sig Muligheden af at rejse til Sverig
							gennem Rusland, da hele Nordtyskland var i Franskmændenes Vold. Hun
							haabede at kunne flygte gennem Tyrol uden at blive udleveret af
							Østerrig. Men et Pas til Rusland maatte faas fra St. Petersborg; skrev
							hun fra Goppet dertil om Pas, frygtede hun for at blive angivet til den
							franske Gesandt i Rusland; hun maatte da se først at komme til Wien for
							derfra at udvirke et Pas. I et halvt Aar sad hun bøjet over Europas
							Kort, studerende det for at finde en Vej til Flugt med samme Lidenskab,
							hvormed Napoleon betragtede det for at undersøge ad hvilke Veje
							Verdensherredømmet skulde erobres. Da en sidste Ansøgning om Pas til
							Amerika efter en Maaneds Venten var bleven besvaret med Afslag, skønt
							Ansøgningen havde indeholdt et Løfte om, at Fru de Staël, hvis
							den bevilligedes, til Gengæld vilde forpligte sig til Intetsomhelst at
							lade trykke nogensteds, besluttede den svage og modige Kvinde et
							afgørende Flugtforsøg. En Dag i 1812 kørte hun med sin Datter uden en
							eneste Kuffert eller Pakke i Vognen og med en Vifte i Haanden ud af
							Coppet, kom lykkeligt til Wien og skrev til St. Petersborg om russisk
							Pas. Saa ængstelig var imidlertid den russiske Regering for at udsætte
							sig for Ubehageligheder af den franske, at hun paa Galiziens Grænse blev
							holdt tilbage, gennem hele østerrigsk Polen blev fulgt af Spioner, ja
							endog da hun paa Rejsen en enkelt Dag gjorde Holdt for at besøge Fyrst
							Lubomirskis Familie, blev fulgt saa nær af en østerrigsk Politibetjent,
							at Fyrsten nødtes til at give denne Plads ved sit Bord og Fru de
							Staëls Søn kun ved Trusler kunde forhindre ham fra at tage
							Ophold i hendes Sovekammer om Natten. Først da hun var kommen over den
							russiske Grænse, aandede hun atter frit. Men denne Følelse af Frihed
							varede kun kort. Neppe havde hun naaet Moskva, før Rygtet om, at de
							franske Hære nærmede sig Byen, paany tvang hende til Flugt, og det var
							først i St. Petersborg at hun kunde betragte sig som udenfor Fare.Aaret før sin Afrejse fra Coppet havde hun indgaaet et hemmeligt
							Ægteskab; 45 Aar gammel havde hun ægtet en ung 23aarig fransk Officer,
							Albert de Rocca, der som haardtsaaret og af Blodtab udtømt Invalid var
							kommen til Schweiz. Fru de Staël viste ham en Medlidenhed, der
							i den unge Syges Sind fremkaldte heftig Kærlighed, og denne førte til en
							hemmelig Forening. Med Rocca var Fru de Staël truffet sammen
							ved den russiske Grænse.Det var hendes Plan at rejse til Konstantinopel og Grækenland for at faa
							de rette Lokalfarver til et Digt Richard
							Løvehjerte, som foresvævede hende og som Byrons Optræden synes at
							have givet hende Ideen til; det skulde, sagde hun, blive en Lara, hvori Byrons ikke vilde være til at
							genkende. Men Frygten for, at hendes unge Datter og Rocca ikke skulde
							kunne udholde Rejsens Strabadser bevægede hende til at ty til Stockholm.
							Der fornyede hun sit Venskab med Bernadotte; der traf hun Schlegel, hvem
							Bernadotte havde adlet og udnævnt til sin Privatsekretær. Gennem
							Schlegel gjorde Carl Johan ogsaa Constants Bekendtskab, søgte
							- iøvrigt uden Held - at vinde ham for sine
							ærgerrige Planer med Hensyn til den franske Trone og udnævnte ham
							foreløbig til Ridder af Nordstjernen. Fru de Staël var mindre
							klarsynet overfor Bernadottes Karakter end Constant; hun omtaler ham
							altid med Varme; det fælles Had til Napoleon var vel her et forenende
							Element. Dette Had forstummede dog hos hende fra det Øjeblik af, da de
							forenede Hære rykkede imod Frankrig; hun jamrer over at være nødsaget
							til at ønske Napoleon Held, men hun kan ikke mere skille hans Sag fra
							Frankrigs. Mere karakterfast end Constant afslog hun i de hundrede Dage
							de Tilnærmelsesforsøg, Napoleon gjorde overfor hende. Hun oplevede hans
							endelige Fald; hun saa med Sorg Bourbonerne vende tilbage som værre
							Frihedsfjender end Selvherskeren, de fulgte; hun samledes endnu engang
							med Constant i Paris i Aaret 1816 og udaandede Aaret efter.Denne korte Oversigt over den betydelige Kvindes Levned og Livskamp i
							hendes modnere Tid er et tilstrækkeligt Grundlag til at fuldstændiggøre
							Forestillingen om hendes Væsen som Menneske og Skribent. Medfødt
							Hjertelighed og medfødt Vid var hendes oprindelige Gaver; en
							Hjertelighed, der steg til menneskekærligt Alsind, og et Vid, der
							udviklede sig til genial Modtagelighed og Fremstillingsevne.Hun havde nogle af det 18de Aarhundredes Ejendommeligheder i meget høj
							Grad: det stærke Hang til Selskabelighed, den overvejende Tilbøjelighed
							og Evne til Samtale. Medens George Sand, det nittende Aarhundredes store
							Forfatterinde, sad sluttet og stum i Selskab med Andre og kun aabnede
							sin Personligheds Kilder, naar hun skrev, var Fru de Staël en
							livfuld Improvisatrice. Hendes Evne var den at elektrisere, hendes Ord
							skød sig som Lysstrømme hen over Genstanden, hvorom hun  talte. Alle Mennesker, som har kendt hende
							personlig, har udtalt, at hendes Skrifter var Intet i Sammenligning med
							hendes Samtalekunst. En af hendes Kritikere ender en Anmeldelse
							saaledes: «Naar man hører hende, er det umuligt ikke. at bifalde hende;
							hvis hun havde sagt dette og ikke skrevet det, havde jeg aldrig kunnet
							kritisere hende» og en stor Dame sagde om hende i Spøg: «Hvis jeg var
							Dronning, vilde jeg befale Fru de Staël altid at tale til mig.»
							De utallige mundlige Udsagn, der er opbevarede af hende, giver trods
							deres døde Sort paa Hvidt en Forestilling om det Oprindelige og
							Overraskende i hendes Maade at tale paa. En Dag, da hun udlod sig om det
							Unaturlige i de Ægteskaber, som stiftes af Forældrene, i Modsætning til
							det ene Rette at lade den unge Pige vælge frit, udbrød hun leende: «Jeg
							vilde tvinge min Datter til at gifte sig af
							Kærlighed.» - En Dag da en af Napoleons tjenstvillige Aander
							meddelte hende, at Kejseren vilde udbetale hende de to Millioner, hendes
							Fader havde givet den franske Bank i Forvaring, ifald han var sikker
							paa, at hun holdt af ham, svarede hun: «Jeg vidste nok, at man behøvede
							en Livsattest for at hæve sine Penge, men ikke, at der udfordredes en
							Kærlighedserklæring.»Men bag denne Aandsnærværelse og denne Evne til med Lethed at forme og
							udvortesgøre, som en selskabelig Tidsalder udvikler, laa meget af det
							Inderlige og Sjælfulde, som det 19de Aarhundrede har vurderet. Den
							beundrede Borgfrue paa Coppet, den fejrede og indtagende Verdensdame,
							var en Natur. Misforholdet til Moderen havde, som alt berørt, tidlig
							avlet Tro paa Menneskenaturen og Kærlighed til den i hendes Sind. En
							Pligt, der ikke vejledte Naturen men bekæmpede den, var hende en Gru.
							Allerede i sit Skrift om Lidenskabernes
							Indflydelse stiller hun Lidenskaberne i Forhold ikke til Begrebet
							Pligt men til Begrebet Lykke, og undersøger den højere eller ringere
							Grad, i hvilken de gør Indgreb i vor Lykke. Igennem Corinna som Organ siger hun; «Intet er saa let som at paatage
							sig en højst moralsk Mine, medens man fordømmer alt Ædelt og Stort.
							Pligtideen .... kan gøres til et Angrebsvaaben, som de
							Middelmaadigheder, der er selvtilfredse i deres Middelmaadighed og
							Indskrænkethed, bruger til at paabyde Begavelsen Taushed og skille sig
							af med Begejstringen, Geniet, kort sagt alle deres Fjender.»Den Naturgrund i hende selv, som hun byggede paa, var  en ægte kvindelig. Det Ideal, der foresvævede
							denne til en vis Grad ærgerrige Kvinde var et rent personligt, rent
							idyllisk: Lykken i Kærlighed; den er det, som begge hendes store
							Digtninge Delphine og Corinna drejer sig om.
							Usandsynligheden af at finde den i Ægteskabet, som det moderne Samfund
							har ordnet dette, Umuligheden af at finde den udenfor det, er faste
							Grundtanker, og den Kamp som hos hende stadig forekommer mellem den
							huslige Lykke og den ædle Ærgerrighed eller den frie Lidenskab, er
							egenlig kun Udtrykket for en stadig Klage: hverken Genialitet eller
							Lidenskab lader sig forene med den huslige Lykke, som er hendes Hjertes
							evige Attraa. Ærens Vej søges i hendes Bøger kun af Kvinden, naar hun er
							bleven skuffet i alle sine bedste Forhaabninger. For Fru de
							Staël er Hjertet Alt; selv Berømmelsen var hende kun et Middel
							til at erobre Hjerter. Corinna siger: «Naar jeg attraaede Hæder, haabede
							jeg altid, at den vilde bringe Folk til at holde af mig», og hun selv
							udbryder: «Lad os ikke unde vore uretfærdige Fjender og vore
							utaknemmelige Venner den Triumf at have nedslaaet vore Evner. De
							indskrænker Den til at søge Ry, der saa gjerne havde nøjedes med
							Følelserne.»Det er dette Hjertelige, man kunde sige Moderlige i hendes Aandsretning,
							der giver Tidsalderens almindelige Tungsind, som ogsaa genfindes hos
							hende, et særegent Præg. Det er ikke blot det Almenmenneskelige, det,
							som beror paa, at to Mennesker, der elsker hinanden, altid med fuld
							Vished kan sige til hinanden: Enten vil jeg opleve den Dag, da Du ligger
							Lig eller Du den Dag, da jeg ligger Lig. Det er endnu mindre den samme
							egenkærlige Sørgmodighed, der kommer igen hos saa mange af Tidens
							mandlige Skribenter. Det er en Nedslaaethed, som har sin Grund i
							Revolutionstidens Lighedsforestillinger og Frihedsforsætter; det er den
							reformatoriske Begejstrings Vemod.Hun var fra sin Ungdom af en saa sværmerisk Tilhængerinde af Lighed, at
							hun ogsaa i Henseende til Evner ansaa Menneskene for i Grunden lige og
							kun antog en yderst ringe Forskel mellem det geniale og det almindelige
							Menneske. Hun havde fra den Tid, da hun sad paa sin Faders Knæ, næret
							den fasteste Tro paa Frihedens Magt til at lyksaliggøre Menneskene og
							fremkalde det Bedste hos dem, og hun fastholdt denne Tro, selv da hun
							under Septemberdagene maatte fly for det Rædselsherredømme, hvortil
							Ligheden havde forvandlet sig, og da hun under  Konsulatet blev landsforvist af det Diktatur,
							som Friheden var udmundet i. Men det er intet Under, at et Slør, vævet
							af Vemod og Tungsind, tidligt udbredte sig over hendes livlige Sind. Til
							Talleyrand, hvis Navn hun i sine Velmagtsdage havde faaet slettet af
							Forvisningslisten, men som var for utaknemmelig til senere at forsøge
							paa Gengæld, skriver hun i Slutningen af et Brev: «Farvel, er De
							lykkelig? trænger De med en saa overlegen Aand ikke ned til Grunden af
							Alt, det vil sige til Ulykken?» og i Corinna
							lader hun Heltinden sige, hvad hun selv ofte sagde: «Af alle de
							Evner, jeg har modtaget af Naturen, er Evnen til at lide den eneste, jeg
							har udviklet helt.»Hun naaede imidlertid, aandeligt sund som hun var, i Aarenes Løb til et
							lysere Livssyn. En kvindelig Slægtning af hende, der har kendt hende
							nøje, skriver herom: «Maaske var der en Tid, da Livet, Døden,
							Melankolien, den lidenskabelige Selvopofrelse spillede en altfor stor
							Rolle i hendes Samtaler. Men da disse Udtryk som en Smitte udbredte sig
							i hele hendes Kres, ja endog var nær ved at blive Talemaader blandt
							Tyendet, fik hun en dødelig Lede ved dem.»*) Hun formaaede at arbejde
							sig ud af det Aandsstade, paa hvilket saa mange af hendes franske
							Samtidige blev staaende.Og dette var overhovedet et Grundtræk hos hende; hun udviklede sig
							kritisk i det 19de Aarhundredes Aand og Retning. Hun var oprindeligt et
							rent Pariserbarn uden nogen levende Sans for Naturskønhed. Da man efter
							hendes første Flugt fra Paris første Gang viste hende Genfersøen, udbrød
							hun i sin Hjemve: «Hvor meget smukkere var ikke Rendestenen i Rue de
							Bac!» Og ikke mange Aar efter skildrede hun med de varmeste Farver i Corinna Italiens Natur. Hun var fra først af
							helt forelsket i Paris, der i hendes Øjne atter var Civilisationen. Og
							det blev hende, der før nogen Anden gav Franskmændene Blik for de andre
							europæiske Folkeslags Ejendommeligheder, og Fortrin. Thi hun besad den
							egenlige kritiske Begavelse, den: uafbrudt at udvide sin Aand, forøge
							sin Modtagelighed, tilintetgøre sine Fordomme i Væksten og saaledes
							stadig holde sig redebon til at forstaa.Deri laa den Tiltrækning, hun udøvede, og deri laa det, at *) Mme
								Necker de Saussure: Notice sur le caractère et
									les écrits de Mme de Staël. S. 358. hun, skønt forfulgt og landflygtig, paa
							Goppet herskede og virkede som en Dronning. Vi har i vor egen Literatur
							Oehlenschlägers Beskrivelse af hans Besøg hos Fru de Staël i
							Aaret 1808. Hvorvel Oehlenschläger ikke synes at have havt nogen ret
							Forestilling om den egenlige Sjælsstorhed hos den Kvinde, hvis Gæst han
							var, beskriver han dog meget smukt sit Ophold og sin Værtindes Person.
							«Hvor aandfuld, vittig og elskværdig Fru de Staël var», siger
							han, «det véd hele Verden; jeg har intet Fruentimmer kendt med saameget
							Geni som hun, men derfor havde hun ogsaa noget Mandigt i sit Væsen, var
							temmelig filrskaaren og havde et markeret Ansigt. Smuk var hun ikke, men
							hendes brillante brune Øjne havde dog noget meget Tiltrækkende, og det
							kvindelige Talent: at vinde og med Finhed beherske og selskabeligt
							forene Mænd af de forskelligste Karakterer, besad hun i høj Grad. Ogsaa
							hendes Hjertes Tilbøjelighed var i høj Grad kvindelig, det har hun
							bevist i Delphine og Corinna. Rousseau har ikke skildret Forelskelsen med mere Ild.
							Hvor hun kom, drog hun (de skønne, unge Damers Tilstedeværelse uagtet)
							alle Mænd af Hoved og Kundskaber i sin Nærhed. Betænker man endnu, at
							hun var overordenlig rig, gæstfri og næsten hver Dag gjorde prægtige
							Selskaber, saa undrer vist Ingen sig over, at hun som en Dronning eller
							Fe drog Mændene til sig i sit Trylleslot. Man skulde næsten tro, at det
							var for at betegne dette Herredømme, at hun altid sad og legede med en
							lille Løvkvist i Haanden under Maaltidet. En saadan maatte Tjeneren hver
							Dag lægge hen ved hendes Tallerken, thi den var hende ligesaa uundværlig
							som Ske, Kniv og Gaffel.»Enhver søgte til Coppet, som man et halvt Aarhundrede før havde tyet til
							det lige i Nærheden liggende Ferney. Thi her var det jo, at Voltaire
							ligesom Fru de Staël landflygtig, bosat udenfor Frankrigs
							Grænse, men saa nær denne Grænse som muligt, i sit Livs sidste Tidsrum
							samlede Europas Ypperste omkring sig. Det har noget Tiltrækkende for
							Fantasien at sammenligne den Virksomhed, som udstraalede fra Oldingen i
							Ferney, med den, der udgik fra Coppets Ejerinde. Tiden i Ferney er i
							enhver Henseende den straalende Periode i Voltaires Liv; fra Ferney af
							var det, at han som Taalsomheds og Retfærdigheds Forkynder udførte
							Bedrifter saa store, som de endnu aldrig var blevne udøvede af nogen
							Privatmand, hvis eneste Vaaben var en Pen. Her var det at han tilbragte tre Aar af sit Liv med Processen for Jean
							Calas. Denne, en 68 Aar gammel, protestantisk Købmand i Toulouse, hvis
							yngste Søn var gaaet over til Katolicismen og derved bleven fremmed for
							sin Familie, havde tilmed havt den Sorg, at hans ældste Søn, et
							letsindigt og udsvævende ungt Menneske, tog Livet af sig. Snart
							udspredte den katolske Gejstlighed blandt Pøbelen, at Faderen selv havde
							kvalt sin Søn af Had til den katolske Religion, som Sønnen sagdes den
							næste Dag at have villet antage. Hele Familien blev lagt i Lænker, den
							.Hængtes Lig blev udstillet og gjorde det ene Mirakel efter det andet.
							Samtidigt indtraf Tohundredaarsdagen for Bartholomæusnatten i Toulouse.
							I fanatisk Ophidselse dømte tretten Dommere, trods alle Beviser mod
							Anklagens Sandhed og uden Skygge af Bevis for Brøden, den gamle Mand til
							at blive levende radbrækket. Det skete, men endnu paa Hjulet forsikrede
							han om sin Uskyld. Alle Børnene blev under Skin af Benaadning
							indespærrede i et Kloster og tvungne til at antage den katolske Tro. Da
							skrev Voltaire i Ferney sit berømte Skrift om Tolerancen og satte Himmel
							og Jord i Bevægelse for at faa Rets sagen genoptaget. Han henvendte sig
							til den offenlige Mening i hele Europa, han tvang Statsraadet i Paris
							til at fordre Aktstykkerne indsendte fra Parlamentet i Toulouse. Man
							negtede det, man trak Sagen i Langdrag. Endelig efter tre Aars
							utrættelige Kampe tvang Voltaire Sagen igennem. Dommen i Toulouse blev
							erklæret for falsk, den Henrettedes Ære reddet og en Skadeserstatning
							tilstaaet Familien. Naar man vil vise Retfærdighed mod Voltaire, bør man
							vel erindre, at det er i dette Tidsrum, Ordene Écrasez l'infâme bliver Formelen under alle hans Breve.I Ferney var det fremdeles at Voltaire optog Familien Sirven. Faderen var
							Calvinist, Datteren var med Vold bleven kastet i et Kloster. Da hun blev
							afsindig, løslod man hende, hvorpaa hun druknede sig i en Brønd i nogen
							Afstand fra Faderens Hus. Sag lægges derpaa an mod Faderen, Moderen og
							Døtrene for Mord paa den afdøde Nonne. De bliver Alle dømte til Døden.
							Denne ulykkelige Familie véd intet andet Fristed i Europa end Voltaires
							Hus. De flygter til ham; Moderen dør paa Vejen af Græmmelse. Atter her
							tvinger Voltaire ved den Magt, der laa i hans Veltalenhed og hans Ildhu,
							skønt landflygtig, de franske Domstole til at tage Sagen op paany, og
							hele Familien blev frikendt. Tre Aar efter modtog Voltaire paa Ferney Etalonde. To unge Mennesker, de
							la Barre og Etalonde, blev i 1765 anklagede for at have gaaet forbi et
							kirkeligt Optog uden at tage Hatten af, og denne Del af Anklagen var
							sand, samt for at have kastet et Krucifiks i Vandet, og denne
							Beskyldning var falsk. De la Barre og Etalonde blev begge først forhørte
							under Pinsler, derpaa blev de la Barre levende radbrækket. Han besteg
							modig Skafottet og sagde blot: «Jeg havde ikke troet at man vilde dræbe
							et ungt Menneske for saa ringe en Ting.» Etalonde, som blev dømt til at
							faa sin højre Haand og sin Tunge afskaaret, flygtede til Ferney, og hos
							Voltaire vovede Ingen at røre ham.Endnu engang lykkedes det fra Ferney Voltaire at frelse et Menneskeliv.
							Paa en falsk Anklage for Mord var et ungt Ægtepar, Montbailli, blevet
							dømt til Baalet. Manden blev først radbrækket, saa brændt; men Konens
							Opbrændelse blev udsat, fordi hun var frugtsommelig. I Mellemtiden
							erfarer Voltaire om Sagen, ser med sit Lynblik dens Skændighed,
							forfatter en Appel til det franske Ministerium, beviser at Manden er
							bleven henrettet uskyldig og frelser Konen fra Baalet.Og som han tog sig af de Anklagedes Liv, saaledes tog han sig af de Dødes
							Ære. En af de sidste Efterretninger, som Voltaire modtog paa sin
							Dødsseng, var den, at den Sag, han havde anlagt i Anledning af
							Justitsmordet paa General Lally, var vunden og den Dræbte frikendt. Og i
							samme Aarrække var det at Voltaire fik Tid til at forvandle Ferney fra
							en ussel Flække til en virksom og velhavende By, til at virke
							lidenskabeligt for Livegenskabets Ophævelse i Frankrig og til at skrive
							en hel Række af sine Hovedværker, i hvilke han forfulgte det ene Maal at
							undergrave den kristelige Dogmatik, der forekom ham Roden til
							Gejstlighedens Magt og alle de Afskyeligheder, denne foranledigede.
							Imidlertid forsømte han ikke Selskabslivet. Han lod opføre et Husteater
							og lod de første Skuespillere komme til sig. De dygtigste og evnerigeste
							Mænd i Europa opsøgte ham i Ferney.Det Ry, som udgaar fra Goppet, kan vel ikke maale sig med Ferney's; men
							det har dog sit ikke ringe Værd. Ogsaa for Coppets Vedkommende var det
							Tørst efter Retfærdighed, Sandheds- og Frihedskærlighed, der gik ud fra
							Forvisningsstedet. Senere i det 19de Aarhundrede har jo ogsaa hvert af
							de tre store Hovedlande sendt sin største Forfatter i Landflygtighed,
							England Lord Byron, Tyskland Heinrich Heine, Frankrig Victor  Hugo, og ingen af disse Aander tabte i literær
							Indflydelse derved.Men med det 19de Aarhundredes Begyndelse var den Tid forbi, da de
							Skrivende udgjorde en Stormagt. Selv et Geni af Voltaires Rang vilde
							neppe i dette Aarhundrede have udøvet en udvortes paaviselig Indflydelse
							som hans, og Fru de Staël var i ethvert Tilfælde langt fra hans
							Lige i Genialitet. Men hendes Opgave var desuden af helt forskellig Art.
							Den udvortes Kirkemagt var foreløbig brudt, og hendes Aandsretning var
							altfor religiøs til at hun skulde kunne slaa ind paa Voltaires forladte
							Baner. Enevælden var saa mægtig, at det ikke at nævne den franske
							Kejsers Navn i en Bog om Tyskland ansaas for en politisk
							Meningstilkendegivelse og straffedes som saadan. Men der var en Gerning,
							som ikke var gjort ved Revolutionens udvortes Omvæltninger og som ikke
							kunde forbydes af Kejserdømmets Forordninger, det var den at undergrave
							de Bjerge af gudelige, sædelige, selskabelige, nationale, kunstneriske
							Fordomme, som tyngede paa Europa med endnu stærkere Tryk end Napoleons
							Verdenskejserdømme, og som ene havde gjort det muligt. I mange af disse
							Fordomme, især de kunstneriske og de nationale, havde selv Voltaire
							været hildet. Mod dem alle aabnede Fru de Staël en Krig fra
							Goppet. løvrigt forsømte hun lige saa lidt som Voltaire derfor
							Selskabslivet, havde ligeledes sit eget Teater, skrev selv Stykker for
							det og spillede selv i dem. Sikkert maa da Borgfruen paa Coppet kaldes
							ligesaa ædel og aandsfri i sine Bestræbelser som Filosofen i Ferney; hun
							var mindre heldig og mægtig end han, men ved sit Køn og sine Lidelser
							næsten endnu mere interessant. Han formaaede at udrette meget for Andre,
							hun havde sin Nød med at værge for sig selv.XI sin Bog Essay sur les fictions gør Fru de
							Staël det første Forsøg paa at fremstille sin Poetik. Denne
							Poetik har følgende Løsen: Ingen Sagn- eller Sindbilledverden, intet
							fantastisk eller overnaturligt Feeri; hvad der i Poesien bør raade er
							den rene Natur. Her synes hun endnu ikke ret at gøre sig Rede for den
							Grundmodsætning mellem Digtekunst som Sjæleskildring og Digtekunst som
							Indbildningskraftens frie Spil, over hvilken hun senere  blev saa klar, at man kan betegne Forstaaelsen
							af denne Forskel som en af hendes Forfatterskabs betydeligste Tanker;
							thi det er en af dem, som mest bidrog til at gøre Franskmændenes
							nationale Poetik relativ for Nationen. Franskmændene er nemlig vante til
							at sætte Digtekunstens Væsen i den paa Iagttagelse grundede
							Menneskekundskab, der aabenbarer sig i Værker som Molière's Misanthrope og Tartuffe.
							Og som Franskmændene jævnligt grunder Digtekunsten paa Iagttagelsen,
							grunder Tyskerne den paa Følelsens Inderlighed og Englænderne den paa en
							alsidig Indbildningskraft, der ikke lader sig tøjle af Regler, men
							bevæger sig i Spring fra Rædsler til Idealer og fra Alvor til Komik uden
							at indskrænke sig til Genfremstilling af Naturen, men ogsaa uden at
							anvende det Overnaturlige anderledes end som dybsindigt Symbol.En Poesi som den, der udstraaler fra Italiens Natur og Folk, falder helt
							udenfor disse Opfattelser. Det er i Corinna, Improvisatricen, at Fru de
							Staël vil legemliggøre den egenlige digteriske Poesi i
							Modsætning til den, der er Sjælemaleri, *dolgoeO* Poesien, som Aristo
							forstaar den, i Modsætning til Shakespeare's, Molière's og Goethe's.
							Ufrivilligt kommer hun imidlertid ligefuldt til at gøre Corinna halv
							nordisk. Hvem der ikke har kæmpet den møjsomme Kamp for at forstaa en
							helt fremmed Stammes Synsmaade, véd ikke hvor vanskeligt det er i dette
							Punkt at løsrive sig fra de medfødte Nationalfordomme. Det er dertil
							nødvendigt at indaande samme Luft, at leve en Tid lang i de samme
							Naturomgivelser som den fremmede Stamme. Uden de Rejser, hvortil Fru de
							Staël ved sin Landsforvisning blev tvungen, vilde det have
							været hende umuligt saaledes at udvide sin Erkendelsesevne.Jeg tror i al Beskedenhed at kunne tale med derom af Erfaring. Jeg tør
							sige, at det først under ensomme Spasereture i Omegnen af Sorrent
							lykkedes mig at faa Shakespeare paa en saadan Afstand, at jeg kunde
							overskue ham og virkeligt forstaa ham og derigennem hans Modsætning. Jeg
							mindes en enkelt, i denne Henseende for mig betydningsfuld Dag. Jeg
							havde tilbragt tre Døgn i Pompeii. Af Templerne der interesserede
							Isistemplet mig mest. Her, tænkte jeg, stod det Hoved af Gudinden, der
							nu er flyttet til Museo nationale, hvis Læber er
							aabne og i hvis Nakke der findes et Hul. Jeg gik ned i den underjordiske
							Gang bag Alteret, hvorfra Præsterne gennem et i Hovedet  anbragt Rør lod Gudinden give Orakelsvar. Den
							Betragtning paatrængte sig mig, at det trods al deres Snedighed og trods
							Mængdens Overtro maa have været saare vanskeligt at give Templet et
							hemmelighedsfuldt Præg i dette Klima. Thi Templet er et lille smukt Hus,
							der lyser i en klar Sol: ingen Afgrunde, intet Mørke, ingen Rædsel. Selv
							om Natten har Templet staaet klart i Maaneeller Stjerneskin. Landskabet
							i Forening med Romerfolkets ædru Forstand har forhindret Opstaaen af
							Mystik og Romantik.Jeg kom til Sorrent; Vejen gaar langs Havet, hugget ind i Bjergets Side,
							snart bugter den sig ud i Havet, snart tilbage, og da danner Bugten
							forneden en mægtig Kløft, fyldt af Oliventræer. Egnen er paa engang stor
							og smilende, vild og fredelig. De nøgne Klippesider taber deres
							Strenghed, belyste af en saa blændende Sol, og i alle Kløfter skinner
							snart Orangetræernes glansgrønne Blade, snart Oliventræernes fine
							fløjelsgraa Løv rundt om hvide Huse, Villaer og Smaabyer. Paa den anden
							Side ligger saa de hvide Byer som strøede med en Sukkerske op ad
							Bjergenes skovbevoksede Sider lige til den allerøverste Rand. Havet var
							indigoblaat, nogle Steder staalblaat, Himlen uden en Sky. Og overfor, i
							Havet, laa den henrivende skønne Klippeø Capri. Ingensteds ses et
							saadant Sammenspil af Linjer og Farver. Andensteds kan man udsætte
							noget, selv paa det Skønneste: Vesuvs Linjer f. Eks. stiger lidt for
							blødt, lidt for indsunket i Vejret. Men Capri! Som en Rytmes Musik er
							der i den takkedes Klippes Konturer. Hvilken Balance i alle Linjér! Hvor
							er Alt paa engang stolt og fint, kækt og yndefuldt! Dette er den græske
							Skønhed. Intet Kæmpestort, intet Imponerende for Hoben, men den
							fuldendte Harmoni i det skarpt Begrænsede. Fra Capri ser man Sirenernes
							Øer, forbi hvilke Odysseus sejlede. Saaledes saa Homers Ithaka ud, kun
							var der maaske mindre skønt; thi det af Grækere befolkede Syditalien er
							det eneste levende Vidnesbyrd om Grækenlands Oltidsklima; Grækenlands
							egen Natur er nu kun et Lig af hvad den var.Det begyndte at blive mørkt, Venus lyste stærkt og Bjergenes kraftige
							Sider og Kløfter begyndte at antage de fantastiske Træk, som det hører
							Mørket til at give. Men Præget blev ikke hvad vi Nordboere kalder
							romantisk. Igennem det fine Olivenløv blinkede endnu Havet, delt af
							Blade og Grene, med sin stærke blaa Farve. Da følte jeg, at der er en
							Verden, den, af hvilken Neapels Golf er et Billede, som Shakespeare ikke
							kender,  fordi den er stor uden Rædsel
							og dejlig uden romantiske Taager og uden Alfespøgeri. Jeg forstod først
							nu ret Malere som Claude Lorrain og Poussin, forstod at deres klassiske
							Kunst svarer til en klassisk Natur, og forstod ved Modsætningen endnu
							dybere et Værk som Rembrandts Radering De tre
							Træer, der staar som besjælede Væsener, som nordiske Personligheder
							i den stride Regn paa den sumpede Mark. Jeg forstod, hvor naturligt det
							er, at et Land som dette ikke har frembragt en Shakespeare eller trængt
							til en Shakespeare, fordi Naturen selv her har paataget sig det Hverv,
							som Digterne maa udfylde i Norden. Poesi af den dybe, sjæleforskende Art
							er som kunstig Varme en Livsfornødenhed hvor Naturen er umild. Hernede
							har Poesien, lige fra Homer til Ariosto, kunnet nøjes med at være et
							Spejl, klart, simpelt og uden Fordobling, af den klare Natur. Den har
							ikke stræbt ned i Menneskehjertets Afgrunde. Den har ikke stræbt i
							Dybder og Huler at finde de Ædelstene, som Aladdin søgte, som
							Shakespeare fandt, men som Solguden her med fulde Hænder kaster ud over
							Jordens Overflade.Corinna eller Italien er Fru de Staëls
							ypperste Fortælling. I denne paradisiske Natur oplodes hendes Øjne for
							Naturen. Hun foretrak ikke mere sin Rendesten i Paris for Nemisøen. Og
							her i dette Land, hvor paa saa mangt et Sted, f Eks. paa Forum, en
							Kvadratalen har en større Historie end hele det russiske Rige, her
							oplodes hendes moderne, oprørske og tungsindige Sjæl for Historien, for
							Antiken med dens simple og strenge Ro. Her endelig i Rom, der er som
							Europas Fremmedherberg, gik de forskellige Nationers Ejendommeligheder
							og Ensidigheder fuldstændig op for hende. Igennem hende blev hendes Folk
							sig for første Gang bevidst med dets Særegenhed og dets Begrænsning. Thi
							i hendes Bog møder England, Frankrig og Italien hinanden og forstaas
							- ikke indbyrdes, men af Forfatterinden og af hendes Heltinde
							Corinna, der er halvt Englænderinde og halvt italiensk. Corinna staar i
							Digtekunstens Verden som et Varsel om hvad Elisabeth Browning blev i den
							virkelige Verden. Man mindes Corinna, naar man
							paa det Hus i Florents, hvor Fru Browning boede, læser den italienske
							Indskrift: Her boede Elisabeth Barrett Browning, der med sine Digte
							knyttede et gyldent Baand mellem England og Italien.Bogens Handling er denne: En ung Englænder, Oswald Lord Nelvil, der lige
							har mistet sin Fader, hvem han elskede over Alt  paa Jorden og hvis Død har forstemt ham saa
							meget dybere, som han bebrejder sig i de sidste Aar at have voldt
							Faderen Sorg, rejser til Italien for at søge Adspredelse. Han ankommer
							til Rom, netop som Digterinden Corinna føres i Triumf til Capitolium, og
							skønt offenlig Optræden og offenlige Triumfer ikke stemmer overens med
							hans Ideal af Kvindelighed, bliver han snart heftigt indtagen og
							efterhaanden lidenskabeligt forelsket i den ligesaa utvungent naturlige
							som aandfulde Corinna. Men medens Samlivet med hende aabner hans Øjne
							for alle hendes skønne og sjældne Egenskaber, bevarer han ligefuldt sin
							Frygt for at hun ikke egner sig til at blive en fornem Englænders
							Hustru. Han finder ikke i Corinna den svage, frygtsomme Kvinde, der
							ingen Mening har om Noget undtagen sine Pligter og sine Følelser, som
							han i England, hvor de huslige Dyder udgør Kvindernes Hæder og Lykke,
							gerne vilde finde i sin Brud. Han gør sig især sygelige Skrupler med
							Hensyn til det Spørgsmaal, om hans afdøde Fader vilde have ønsket sig en
							Svigerdatter som Corinna, et Spørgsmaal, som han stedse mere indser at
							han maa besvare med Nej.Corinna, hvis Kærlighed er langt dybere og fuldere end hans, som ængstes
							ved hans Vaklen og som frygter for at han pludselig skal rejse bort fra
							Italien, stræber at holde ham tilbage ved at vække hans Interesse for
							Landets Minder, dets Kunst, Poesi og Musik. Oswald er især urolig over
							det Gaadefulde i Corinnas Liv; Ingen kender hendes rette Navn eller
							hendes Afstamning; hun taler mange Sprog; hun har ingen Slægtninge; han
							frygter, at en eller anden Forseelse har stødt hende ud i Verden alene.
							Corinna er i Virkeligheden en Englænders og en Romerindes Datter, og da
							hendes Fader har giftet sig for anden Gang i England, har hun tilbragt
							sin Opvækst under sin Stedmoders Øjne i en lille spidsborgerlig engelsk
							Provinsby. Men martret af al den Smaalighed og Tvang, under hvilken
							hendes Aand blev kuet, har hun efter sin Faders Død forladt England og
							har i Italien levet et uafhængigt om end aldeles ulasteligt Liv som
							Digterinde. Hun véd, at hendes og Oswalds Familie har kendt hinanden, at
							Oswalds Fader har vraget hende som Svigerdatter og at en Forbindelse
							ønskes tilvejebragt mellem Oswald og hendes egen yngre Søster Lucile.
							Ved denne just ikke utvungne eller sandsynlige Forvikling vindes et
							Paaskud til Beskrivelse af Italien. Saa ofte Oswald trænger ind paa
							hende  med Bøn om at lære hendes
							Historie at kende, søger hun at skyde Tidspunktet for en Forklaring ud,
							og hertil finder hun intet bedre Middel end det at henlede Oswalds
							Tanker paa andre Æmner ved at gøre sig til hans Vejviser gennem Ruiner,
							Gallerier og Kirker og ved at føre ham med sig paa en Rejse gennem
							Italiens herligste Egne. Som en anden Sjehersad stræber hun at forlænge
							sit Liv og afvende den truende Fare ved daglig paany at vise ham
							Herligheder, i Sammenligning med hvilke Tusind og én Nats blegner, og
							ved at ledsage dem med en fin og dyb Fortolkning.Saaledes frembyder Beskrivelsen af Rom, Skildringen af Neapels Natur,
							Billedet af Venedigs tragiske Skønhed sig som af af sig selv. I Rom
							bliver Corinnas store Lidenskab til, og Rom bliver denne
							Kærlighedshistories første Ramme; Roms mægtige Alvor og vide Synskres
							svarer til disse dybe Følelser og betydelige Tanker. I Neapel stiger
							Corinnas Elskov til sit højeste lyriske Udbrud; Vulkanen og Golfens
							smilende Pragt danner her Baggrunden for hendes Skikkelse, og Sangen paa
							Havet ledsager hendes vemodigt-lidenskabelige Improvisation om
							Kvindekærlighed og Kvindeskæbner. I Venedig endelig, hvor Indtrykket af
							det Skønnes Forfald og Tilintetgørelse griber En fra alle Sider,
							forlader Oswald for bestandig Corinna.Efterretningen om at hans Regiment vil blive udkommanderet til Indien
							kalder ham pludseligt tilbage til England. Han betragter sig som
							trolovet med Corinna og iler til dennes Stedmoder for at opnaa
							Flygtningens Genindsættelse i hendes Familierettigheder. Men hos Lady
							Edgermond træffer han Corinnas Halvsøster Lucile, og lidt efter lidt
							fortrænger dennes beskedentkvindelige Skønhed Erindringen om den ældre
							Søster, hvis glimrende Begavelse ikke synes ham saa tillokkende paa
							Afstand og hvis selvstændige, dristige Optræden i Livets fulde Sollys
							ingen ægteskabelig Lykke lover ham i et Land, hvor Hjemmets Halvlys, med
							hvilket Lucile's dæmpede Væsen stemmer, er det eneste, i hvilket Kvinden
							med Fordel kan vise sig. Ægteskabet med Corinna vilde udæske hele
							Samfundet imod ham; det er ham som en Trods mod hans Faders Skygge.
							Ægteskabet med Lucile derimod vil kunne finde Sted under Samfundets
							enstemmige Bifald. I Corinna ægter han det Fremmede, det Fjerne, det som
							i Længden ikke lader sig forene med hans Hjemstavn; i Lucile ægter han
							saa at sige England selv. Corinna, som i dødelig  Angst hemmeligt hår fulgt ham til England,
							erfarer hans Sindstilstand og sender ham hans Ring tilbage. Oswald anser
							sig for glemt af hende, gifter sig med Lucile, faar Vished om den Uret
							han har begaaet, og Romanen ender tragisk med Oswalds Anger og Corinnas
							Død.Uden al Tvang lader det sig paavise, hvilke oplevede Begivenheder og
							Forhold der ligger til Grund for Digtningens Hovedtræk. Den friske Sorg
							over Neckers Død skinner Igennem Oswalds tungsindige Rugen over Mindet
							om hans Fader; forsaavidt er en Del af Forfatterindens eget Væsen
							nedlagt i Oswalds Karakter, og saaledes forklares ogsaa hans kvindelige
							Frygt for at udføre en Handling, mod hvilken hans Samvittighed kun har
							det at indvende, at den neppe vilde have vundet den afdøde Faders
							Bifald. Selv Bekymringen over i de sidste Aar ved sin Opførsel at have
							voldt ham Sorg har maaske havt et Tilknytningspunkt i Forfatterindens
							egen Sjælehistorie. løvrigt er Oswalds Væsen øjensynligt en fri
							Omdigtning af Benjamin Constants Personlighed. Enkelte Smaatræk røber
							straks, hvor bestemt hun har tænkt paa ham: Oswald er fra Edinburgh,
							hvor Constant havde tilbragt sin Ungdom, og han er udtrykkelig 18
							Maaneder yngre end Corinna; (Fru de Staël fødtes 22de April
							1766, Constant 25de Oktober 1767); men langt vægtigere Vidnesbyrd
							foreligger i Personens hele Støbning, i den Blanding af ridderligt Mod
							udadtil mod Omverdenen og uridderlig Svaghed overfor den elskende og
							længe beundrede Kvinde, hvem han for at unddrage sig hendes Overlegenhed
							forlader. Kun at Fru de Staël har støbt en typisk Englænder af
							disse og mange tildigtede Elementer.I Corinna selv har Forfatterinden tegnet sit eget Ideal; fra sin
							virkelige Personlighed har hun hentet Heltindens Grundegenskaber:
							Corinna er ikke som Delphine den i Privatlivet indesluttede Kvinde, men
							Kvinden, der er traadt ud af den hende anviste Kres, Digterinden, hvis
							Navn er paa Alles Læber. Hun har givet hende sit eget Ydre, kun
							forskønnet, ja endog sit eget Kostyme, den maleriske Dragt og det om
							Hovedet vikledeindiske Sjal. Hun har givet hende sin egen klare,
							handlekraftige Aand; og det gaar Corinna som hende, at fra det Øjeblik
							af, da Lidenskaben griber hende med sin Glenteklo, nytter Evnerne hende
							Intet, og hun bliver Lidenskabens værgeløse Bytte. Hun har fremdeles
							givet Corinna sine egne Landflygtighedstanker og Landflygtighedssorger.
							I Italien er Corinna jo løsrevet fra 
							sit Fødested, i England landsforvist fra sit Hjertes Fædreland og dets
							Sol. Derfor besynger Corinna Dante, dvæler med Sorg ved lians Forvisning
							og udtaler den Tanke, at det egenlige Helvede var Landflygtigheden for
							ham. Derfor siger Corinna i de Optegnelser om hendes Levned, hun giver
							Oswald, at Eksilet for livfulde og følelsesfulde Mennesker er en Straf
							som er værre end Døden, idet Opholdet i Fædrelandet skænker En Tusinder
							af Glæder, man først paaskønner, naar man har mistet dem. Hun fremhæver
							de mangfoldige Interesser, man har tilfælles med sine Landsmænd, men som
							ikke forstaas af Fremmede, og betoner, hvorledes overfor dem
							Nødvendigheden af at forklare Alt træder istedenfor den lette og hurtige
							Meddelelse, der med et halvt Ord gør en lang Udvikling overflødig. Ja
							Gorinna haaber endog som sin Digterinde Tilbagekaldelse til sin
							Hjemstavn og Genindsættelse i sine Rettigheder af det Ry, hun
							efterhaanden opnaar ved sine Poesier. Fru de Staël har endelig
							givet Corinna sin egen Dannelse. Det siges udtrykkeligt, at det er
							Studiet af de fremmede Literaturer, Indsigten i de fremmede Folkeaanders
							Væsen, der har givet Corinna saa høj en Rang i hendes Lands
							Skriftverden; det Tiltrækkende ved hendes Digtning beror paa, at hun har
							forenet Sydens Farver med Nordens Iagttagelsesevne. Men af alle disse og
							mange frit opfundne Træk har Forfatterinden formet en kvindelig Type paa
							den italienske Aand.Fru de Staëls Forfattervirksomhed falder bestandig ligesom i to
							Dele, en mandlig og en kvindelig Virksomhed, Udtalelse af Tanker og
							Dvælen ved Følelser. Ogsaa i Corinna spores
							denne Dobbelthed. Bogen har sikkert større Værd som Aandsværk i
							Almindelighed end som et Værk af digterisk Fantasi. En særegen
							Inderlighed og en vis Blødhed i Følelsens Behandling røber overalt, at
							Forfatteren er en Kvinde. Naar engang det Øjeblik kommer, da man
							forsøger paa at skrive Læren om den kvindelige Sjæl og bestemme den
							kvindelige Aands Ejendommelighed til Forskel fra den mandlige
							- saa langt staar Sjælelæren tilbage, at der endnu neppe er
							gjort noget Udkast dertil - vil Fru de Staëls
							Skrifter blive en af de værdifuldeste Kilder.Det Kvindelige røber sig maaske stærkest i Maaden, hvorpaa den mandlige
							Hovedfigur er tegnet. Til enhver af Heltens fremtrædende Egenskaber
							anfører Forfatterinden dens Aarsager: hans Hæderlighed forklares ved
							hans fornemme Fødsel; hans Tungsind forklares ved Englænderens «Spleen»,
							og ved hans ulykkelige  Forhold til en
							Fader, hvem han tilbeder, som Fru de Staël tilbad sin, og til
							hvis Skygge han staar i det samme Afhængighedsforhold, hvori Søren
							Kierkegaard stod til sin afdøde Faders; kun ét lader Forfatterinden
							henstaa uforklaret hos en Person, hvis moralske Mod er saa yderst ringe,
							og det er hans Forvovenhed til at udsætte sit Liv. Kvindelige
							Romanforfattere udruster næsten ufravigeligt deres Helte med et Mod, der
							staar ligesom udskilt udenfor Personligheden, paa samme Tid, som det i
							de moderne Samfund især er Kvinderne, der forhindrer Mændene i at vove
							og der ligesaa gennemgaaende viser de fejgeste offenlige Personligheder
							(de Præster, der bringer deres Liv i Sikkerhed under en Farsot, de
							Krigshelte, der angriber Fjenden paa Papiret) den største, undertiden
							mest hysteriske Beundring og Hyldest. Forklaringen synes den, at
							Mandsmodet er en Egenskab, der som den højeste Potens af det Mandlige
							bliver et Slags Ideal for Kvinden, men et Ideal, som hun ikke forstaar,
							som hun ikke kender igen i Virkeligheden, og som hun derfor skildrer
							helst og daarligst.Det her sagte gælder nærmest om Oswalds heltemodige Adfærd under
							Ildebranden i Ancona, hvor han under rædselsfulde Omstændigheder bliver
							hele Byens Frelser. Han alene forsøger med sine Englændere koldblodigt
							Ildens Slukning og iværksætter den. Han befrier de i Ghettoen
							indespærrede Jøder, som Befolkningen i sit Trosraseri vil lade brænde
							som Sonofre. Han vover sig ind i det brændende Galehus, ind i Værelset,
							hvor de mest rasende Fanger opholder sig, behersker og befrier de af
							Luer omspændte Vanvittige, løser deres Lænker og lader end ikke en
							Eneste af de modstræbende tilbage. Scenen er fortræffeligt fortalt; men,
							som sagt, det er i Sjælegranskningen, at der spores nogen Svaghed. Da
							det imidlertid gælder om at skildre Indtrykket af denne Handling paa
							Corinnas kvindelige Hjerte, tager Fru de Staël sin fulde
							Oprejsning. Oswald havde ved en Bortrejse over Hals og Hoved undflyet al
							Taksigelse, men da han paa Tilbagevejen atter kommer til Ancona med
							Corinna, bliver han genkendt, og Corinna vækkes om Morgenen ved
							Skrigene: «Leve Lord Nelvil, leve vor Velgører!» Hun begiver sig ud paa
							Pladsen, og som Digterinden, hvis Navn er berømt Italien over, bliver
							hun hurtigt kendt og modtaget med Jubel af den forsamlede Skare. Mængden
							anraaber hende om at være dens Ordfører og at tolke dens
							Taknemmelighedsfølelse for Oswald.Forbauset bliver han staaende, da han træder ud paa Pladsen og ser
							Corinna i Spidsen for Folkehoben. «Hun takkede Lord Nelvil i Folkets
							Navn og gjorde det med saa megen Ynde og Adel, at alle Anconas
							Indbyggere var henrykte derover.» Og, tilføjer Forfatterinden med
							kvindelig Finhed, hun sagde vi, idet hun talte
							om dem. «De har frelst os, vi
							skylder dem Livet.» Dette vi er saa meget mere slaaende, som
							Forfatterinden tidligere har dvælet ved det Øjeblik, da Corinna og
							Oswald for første Gang følte sig lykkelige ved at bruge Ordet «vi» med
							den frygtsomme Kærlighedserklæring der ligger deri, nemlig første Gang
							de aftalte en Spaseretur i Rom. Nu opløser Corinna dette «vi» for at
							stille sig paa deres Side, som skylder Oswald Alt. Og, hedder det
							videre, da hun nærmede sig for i deres Navn at tilbyde Lord Nelvil den
							Krans af Ege- og Laurbærblade, som de havde flettet til ham, greb en
							ubeskrivelig Bevægelse hende, hun følte sig næsten frygtsom, idet hun
							nærmede sig Oswald. I dette Øjeblik kastede den hele Befolkning, der i
							Italien er saa letbevægelig og saa rede til Andagt, sig paa Knæ idet hun
							tilbød ham Kransen. Det er i Skildringen af de kvindelige Følelser, at
							Fru de Staël har sin Styrke, Følelserne hos en fremragende
							Kvinde, der bøder saare haardt for sine Evner.Af Alt rører huslig Lykke og kvindelig Renhed hende dybest. Hun,
							Sibyllen, føler sig greben, da hun læser denne Indskrift paa en romersk
							Hustrus Sarkofag: «Ingen Plet har besudlet mit Liv fra Brylluppet indtil
							Baalet, jeg har levet ren mellem Brudefaklen og Baalets Fakkel.» Men
							denne Ægteskabets Lykke var ikke hende forundt, Corinna saa lidet som
							Mignon, disse to Længselens Børn, der hver for sig i den franske og i
							den tyske Literatur udtrykker Sværmeriet for Italien. Hun siger selv,
							at. vor stakkels menneskelige Natur ikke kender det Uendelige ad anden
							Vej end igennem Lidelsen, og hun er som skabt til at lide. Men før hun
							gaar under som det sidste Offer paa den antike Arena, smykkes hun som
							Ofret og føres i Triumf.Da vi lærer hende at kende, træffer vi hende under Optoget til Capitol,
							simpelt men malerisk klædt, med antike Kameer i Haaret, med det fine
							røde Sjal slynget turbanlignende om sit. Hoved som paa Gérards bekendte
							Portræt af Fru de Staël. Det er det Kostyme, som svarer til
							Corinna; hun, de farverige Egnes, Barn, har endnu ikke tabt Farvesansen,
							har endog i det stive, regelrette England bevaret friske Sanser og
							Kærligheden til hvad  Gautier senere har
							kaldt Treenigheden af skønne Ting: Guld, Purpur og Marmor.Og som alle Tidsalderens andre store Typer maa hun ses i de Omgivelser,
							der svarer til hende og hvori hun hører hjemme som René i Urskovene,
							Obermann paa Højalperne og Saint-Preux ved Genfersøen. Corinnas
							Skikkelse er bevaret for Efterverdenen i det bekendte Maleri, efter
							hvilket Kobberstik er udbredte: Corinna, som improviserer paa Cap
							Misene.Hendes vulkanske og straalende Natur hører hjemme i denne straalende og
							vulkanske Egn. Neapels Golf synes at være ét stort, sunket Krater,
							omringet af smilende Byer og skovbeklædte Bjerge. Omsluttende sit Hav,
							der er endnu langt mere blaat end Himlen, ligner den et smaragdgrønt
							Bæger, fyldt med skummende Vin, hvis Rande og Sider er smykkede med
							Vinløv og Ranker. Inderst inde ved Landet straaler Havet dybt azurblaat,
							længere ude er det vinfarvet, som allerede Hom.er kaldte det, og over
							det lyser en Himmel, der ikke, som det almindelig tros, er mere blaa end
							vor, men som snarere er mere bleg, kun at dens Blaat har som et Underlag
							af hvid Ild, der lyser hvidligt og blaaligt glødende. I denne Egn satte
							de Gamle Helvede. I Averncrsøens Grotte var Nedgangen dertil; dette
							kaldte de Helvede, dette Paradis. De har ment, at den vulkanske
							Oprindelse og Omgivelse viste, at Tartaros var nær. Overalt de vulkanske
							Former. Et stort Bjerg har en Side som var det skaaret igennem med en
							Kniv. Det halve Bjerg er faldet ned i Jordskælv. Gap Misene, Landets
							yderste Pynt, der paa den ene Side lukker Golfen med Nisidas lille
							Klippeø foran sig, Procida og Ischia bag sig, bestod en Gang ikke som nu
							af to adskilte Højder, men var Et. Vesuvs to Kratere fremkom ved det
							Udbrud, der slugte Pompeii. Overalt Frugtbarhed og Ild. Faa Skridt fra
							Solfataras Svovldampe, der stiger op mellem Lavagruset, ligger Marker,
							som helt bestaar af tindrende røde Valmuer, andre med store blaa
							Blomster, stærkt duftende lodne Mynter, Urter, der naaer En til midt paa
							Livet, en Rigdom, en Mylr, en Frugtbarhed og Yppighed, som om denne
							bugnende Fylde kunde skyde op igen paa en eneste Nat, hvis man fældede
							det Hele. Og hertil kommer den overvældende Vellugt: et Krydr, som
							aldrig mærkes i Norden, en uhyre Symfoni af Millioner forskellige
							Planters Duft.Det er henad Aften, at Corinnas Selskab drager ud paa Cap Misene. Man ser
							derfra ind over den store By, man hører 
							ligesom i den dumpe Larm dens Hjertebanken. Overalt for Ens Øje flammer
							efter Solnedgang Lys, i alle Vejenes Spor ligger de; tvers over Vejen
							langs op ad Bjergsiderne springer og flyver de klare Flammer i Luften;
							de, som flyver højere oppe, ligner ganske løsrevne og bevægelige
							Stjerner. Alle disse Flammer, der bevæger sig i lange Spring og slukkes
							et Sekund efter hvert Spring, er Sydens lysende Insekter. I Mørket
							hensætter disse Tusinder af Flammer En i en Æventyr-Stemning. Overfor
							lyser, set fra Gap Misene, den højrøde Lavastrøm ned ad Vesuvs mørke
							Side.Her er det, at man bringer Corinna hendes Lyra, og hun besynger først
							Pragten af denne Natur, Storheden af de Minder, der knytter sig til den,
							til Gumæ, hvor Sibyllen levede, til Gaeta, som ligger bagved, hvor
							Cicero udaandede for Tyrannens Dolk, til Capri og Bajæ, som bevarer
							Mindet om Tibers og Neros Rædselsgerninger, til Nisida, hvor Brutus og
							Portia sagde hinanden det sidste Farvel, til Sorrent, hvor Tasso,
							undsluppen af Galehuset, ussel, forfulgt, med uredt Skæg og sønderrevne
							Klæder bankede paa sin Søsters Dør, der end ikke straks kunde kende ham
							igen, og som ikke kunde tale for Taarer. Her er det, hun ender med en
							Elegi om al Jordelivets Kval og al Jordelivets Lykke.Man høre Corinna's beaandede Tale i disse Omgivelser, hvor Skønheden er
							bygget paa Undergangen, hvor Lykken aabenbarer sig som en flyvende,
							hurtigt slukket Flamme, og hvor Vulkanen bestandig truer Frugtbarheden.Hun siger: Jesus tillod en svag og maaske angrende Kvinde at bade hans
							Fødder med de kostbareste Salver; han stødte dem tilbage, der raadede
							hende til at opbevare denne Vellugt til en nyttigere Brug. «Lad hende
							kun gøre det, sagde han, thi jeg er kun kort Tid sammen med Jer.» Ak!
							Alt, hvad der er godt og stort paa denne Jord, er kun kort Tid sammen
							med os. Alderen, Svagheden, Døden udtørrer snart den Dugdraabe, som
							falder ned fra Himlen og som hviler paa Blomster. Lad os da blande Alt,
							Elskov, Religion, Geni og Sol og Vellugt og Musik og Poesi; der gives
							ingen anden Ugudelighed end Kulde, Egenkærlighed og Lavhed. Det hedder:
							Naar to eller tre er forsamlede i mit Navn, saa vil jeg være midt
							iblandt Eder. Men hvad er det, o min Gud, at være forsamlede i dit Navn,
							hvis det ikke er at nyde din skønne Naturs ophøjede Gaver og ære  Dig derfor og takke Dig for Livet og
							fremfor Alt at takke Dig, naar et Hjerte, der ligeledes er skabt af Dig,
							møder og svarer vort.Saaledes taler hun under sin dobbelte Beaandelse paa Højden af sit Liv,
							hvor hun forsøger paa at forene de store Evners og Kærlighedens Lykke
							som Myrten og Laurbærgrenen var sammenflettede i den Krans, der raktes
							hende paa Capitol; det lykkes ikke, de springer tilbage, river sig fra
							hinanden, og Corinna for. vandles fra den begejstrede Sibylle til endnu
							en af de mange fortvivlede og sønderbrudte Aander, gennem hvilke
							Aarhundredets Genius nedlægger Indsigelse mod det Samfund, der, som hine
							tilsyneladende sikre Byer, er undergravet af vulkanske Flammer, Flammer,
							som aldrig beroliges, men som giver sig Luft i det ene Udbrud efter det
							andet hele det urolige og ulykkelige nittende Aarhundrede igennem.XIMan kunde kalde Corinna et Digt om
							Nationalfordomme. Oswald repræsenterer alle Englands, hans Rejsefælle
							Greven af Erfeuil alle Frankrigs, og det er mod Fordommene hos disse to,
							paa hin Tid Europa's stærkeste og mest selvtillidsfulde Nationer, at
							Corinna kæmper af hele sin Sjæl. Denne Kamp er ikke koldblodig, thi
							Corinna's Fremtid afhænger af, hvorvidt det vil lykkes hende at bringe
							Oswald til at opgive sine medfødte Fordomme saa vidt, at han kan blive
							lykkelig med en Kvinde som hende, hvis Liv paa ethvert Punkt staar i
							Strid med hvad der i England betragtes som det eneste Tilbørlige for
							Kvinden. Men idet Corinna saaledes søger at udvide Oswalds Blik og
							smidiggøre hans stive Aand, der bestandig springer tilbage i de tilvante
							Fuger, iværksætter hun samtidig Læserens Opdragelse. Paa Følelsernes
							Omraade fortsætter hun den samme Gerning som vi har set hende i Færd med
							paa Ideernes. Hun skitserer de første Grundrids til en Lære om
							Folkesjælene endog for de inderligste Følelsers Vedkommende. Hendes
							Landsmænd forsøgte dengang, omtrent som Tyskerne nutildags, i
							forfængelig Overbevisning om, at de alene sad inde med Civilisationen,
							at udslette Nabolandenes Nationalfarve. Dybest inde vil hun derfor vise
							dem, at deres  Livsopfattelse kun er én
							blandt mange ligeberettigede og stundom mere berettigede
							Opfattelsesmaader.Naar man erindrer, hvor mægtig den Fordom er, der i alle Lande uden
							Undtagelse gør det til en Forbrydelse for den Enkelte at fraskrive sit
							Folk det Indbegreb af Dyder, som det selv tillægger sig og som saa og
							saa mange helgenviede Polichineller hver Dag fortæller det, at det
							besidder - Noget, de staar sig meget vel ved at gøre
							- saa vil man begribe, hvilken Kækhed Fru de Staël
							lagde for Dagen ved paa et Tidspunkt som dette at optage Kampen mod den
							franske Nationalforfængelighed.Der gives en eneste stor Idé, som er den farligste af alle for den
							tvingende Magt, som hvert enkelt Samfunds fastslaaede Anskuelser og
							Vedtægter udøver. Det er ikke det Logiskes Idé. Thi hvorvel man skulde
							tro, at Logiken, ifald man slap den ind i det hele Magasin af Fordomme,
							som til en bestemt Tid regerer et bestemt Land, vilde foretage samme
							Ødelæggelse iblandt dem, som en Tyr i en Glasvarebutik, virker den rene
							Logik dog aldeles ikke paa Menneskenes Flertal. Nej! mere end noget
							Andet vækker og forbauser det Mængden, ifald man er i Stand til at gøre
							det relativt for den, som forekom den ubetinget, det vil sige til at
							vise den, at det Mønster, som den antager for anerkendt af Alle, kun
							betragtes som Mønster af saa og saa mange sammenarbejdede Sind, medens
							andre Folkeslag eller andre Stammer har et helt forskelligt Begreb om
							det Tilbørlige eller Skønne. Saaledes erfarer Mængden for første Gang,
							at den Kunst og Poesi, som mishager den, anses for den første af hele
							Racer, medens dens egen, som den anser for den første i Verden, af andre
							Folkeslag sættes lavt, og at der endelig ikke er nogen Tilflugt i den
							Mening, at alle de andre Folkeslag fejler i deres Dom, eftersom netop
							alle de andre Folkeslag, hvert for sig, mener, at alle de andre
							Folkeslag fejler i deres Dom. Skulde jeg derfor med et eneste Ord
							betegne Fru de Staëls Fortjeneste af det franske Samfund, dets
							Kultur og dets Literatur og dermed af Europas, da vilde jeg udtrykke mig
							saaledes: Hun gjorde, især i sine to Hovedværker om Italien og Tyskland,
							Frankrigs, Englands, Tysklands og Italiens menneskelige og boglige
							Anskuelser og Synsmaader relative for Beboerne
							af de forskellige Lande.Greven af Erfeuil er i Corinna en mesterligt
							udført Type paa fransk Overfladiskhed og Selvtilfredshed, forenet med
							nogle  af de smukkeste og hyppigste
							franske Dyder. Man vurderer ikke en Skikkelse som denne, før man atter
							og atter har betænkt, hvilket Mod der udfordredes for ind i en Kres af
							Udlændige at stille som det franske Folks eneste og afgjorte
							Repræsentant en Person, hvis Indskrænkethed er saa stor som Erfeuils.
							Erfeuil er en ung fransk Emigrant, der under Krigen har kæmpet med
							glimrende Tapperhed, som har baaret Statens Inddragen af hans store
							Formue ikke blot med Sindsro men med et let og muntert Sind, og som med
							sjælden Opofrelse har plejet og ernæret sin Opdrager, en gammel Onkel,
							der udvandrede ligesom han og vilde været hjælpeløs uden ham -
							kort sagt han har et Grundlag af Ridderlighed og Evne til Selvopofrelse
							i sit Sind. Naar man ser ham, er man imidlertid næsten ikke i Stand til
							at tro, at han har oplevet og udstaaet saa meget, thi han synes formelig
							at have glemt hvad der er hændt ham og taler med et beundringsværdigt
							Letsind om den Modgang, han har lidt, og med et ligesaa stort men mindre
							beundringsværdigt Letsind om alle andre Æmner.Oswald træffer ham i Tyskland, hvor han er nær ved at kede sig til Døde;
							han har boet der flere Aar, men det er aldrig faldet ham ind at lære et
							Ord af Sproget. Han agter sig til Italien, men gør sig ingen
							Forventninger om den Morskab, dette Land kan byde ham; han véd, at
							enhver fransk Provinsby har et behageligere Selskabsliv og et bedre
							Teater end Rom. «Er det ikke Deres Agt at lære Italiensk?» spørger
							Oswald ham. «Nej, svarer han, det ligger ikke i min Studieplan» og hans
							Mine er ved dette Svar saa alvorlig, som var dette en Beslutning, han af
							de allervægtigste Bevæggrunde har taget. Han værdiger da heller ikke
							senere i Italien Naturen et Blik. Hverken Genstande eller Følelser
							drejer hans Samtale sig om. Den svæver mellem Grubleri og Anskuelse som
							mellem to Poler, den ikke berører, og, kun de selskabelige Forhold
							afgiver dens Æmner. Den bevæger sig igennem Anekdoter og Ordspil om en
							uendelig Mængde Fortælleren bekendte Personer og er i sit inderste Væsen
							at betegne som det gode Selskabs Bysladder. Erfeuils underlige Blanding
							af Mod og Overfladiskhed forundrer Oswald. Dennes Ringeagt for Ulykker
							og Farer vilde have forekommet ham stor, hvis den havde kostet mere
							Anstrengelse, og heltemodig, hvis den ikke var udsprungen af de samme
							Egenskaber, der sætter ham  ud af Stand
							til at nære nogensomhelst dyb Følelse. Nu trætter den ham.Da Erfeuil for første Gang ser Peterskirken i det Fjerne, sammenligner
							han den med Invalidedomen i Paris - en unægtelig mere
							fædrelandskærlig end træffende Sammenligning; da han ser Corinna paa
							Capitolium føler han Lyst til at lære hende at kende, men ingen
							Ærbødighed. Han undrer sig ikke over, at hendes Hjerte endnu er uberørt
							i et Land, hvor han ikke finder Mændene noget værd, men kan ikke undlade
							at smigre sig med det Haab, at hun ikke vil kunne modstaa en ung beleven
							Franskmands Elskværdighed. Da hun i hans Nærværelse taler Italiensk og
							Engelsk med Andre, saa han intet Ord kan forstaa af hvad hun siger,
							nærmer han sig hende med den Vending: «Tal Fransk, De kan det jo, og De
							er værdig til at tale dette Sprog.»Han lægger Mærke til, at Corinna elsker Oswald, og tager hende det ikke
							ilde op, skønt hans Forfængelighed er lidt saaret, og skønt han finder
							hendes Lidenskab taabelig, da den neppe vil bringe hende Lykke. Men
							Oswald fraraader han samtidig paa det Bestemteste at slutte en livsvarig
							Forbindelse med en upræsentabel Kvinde som Corinna. Med al sin
							Dristighed kender han ingen højere Dommer end Vedtægten. «Hvis De, siger
							han til Oswald, vil gøre Dumheder, saa gør idetmindste ingen
							uoprettelige, og til de uoprettelige Dumheder regner han Giftermaal med
							Corinna. Til denne sociale Synsmaade svarer hans literære. I Corinnas
							Hus falder Samtalen oftere paa italiensk og engelsk Digtning. Da han
							gaar ud fra, at de franske Forfattere fra Ludvig den 15des Tid er de
							ubetingede Mønstre, er han selvfølgelig yderst streng mod alle
							udenlandske Frembringelser. For ham er Tyskerne Barbarer, Italienerne
							Stilfordærvere og kun «den franske Stils Smag og Elegance» er lovgivende
							i Bogverdenen. Vort Teater, siger han, er afgjort det første i Europa,
							og jeg tænker ikke, at Englænderne selv falder paa at stille Shakespeare
							op imod os.» De italienske Skuespil indskrænker han i en Kres af
							Italienere, ikke uden Vid, men uden megen Finfølelse, til kun at bestaa
							af Balletter, tragiske Smagløsheder og lidet komiske Harlekinader; det
							græske Teater finder han ufint, Shakespeare uformelig. «Vort Teater,
							siger han, er Forbilledet paa Finhed og Formskønhed; at ville indføre
							udenlandske Synsmaader hos os, vilde være at styrte os ud i Barbari.»Erfeuil finder da ogsaa, at der er gaaet et aldeles urimeligt Ry af Roms
							Ruiner. Han vil ikke underkaste sig det Hoveri at se alle disse gamle
							Brokker igennem. Han rejser nordpaa, keder sig i Alpenaturen som han
							kedede sig i Rom, og kommer tilsidst til England, hvor han bliver
							Corinnas Hjælper I Ulykken; der var jo altid langt mere Alvor i hans
							Handlinger end i hans Ord. Og dog kan han ikke, da han ser, hvor elendig
							hendes Kærlighed til Oswald har gjort hende, negte sin Forfængelighed
							den Tilfredsstillelse bestandig at variere sit «Hvad sagde jeg!»,
							ligesom han anser det for sin Pligt mod sig selv ikke at lade
							Lejligheden gaa forbi til at tilbyde sig som Oswalds Efterfølger. Han
							viser med alt dette Corinna en sand og opofrende Hen givenhed, og hun
							pines selv af ikke at kunne nære nogen ret Taknemmelighed imod ham
							derfor; men der ligger i hans Blik en saadan Adspredthed, at Corinna
							uophørligt er fristet til Glemsel af hans ædle Handlinger, ligesom han
							selv glemmer dem. «Det er,» siger Forfatterinden i den Anledning, «uden
							Tvivl meget smukt kun at sætte ringe Pris paa sine egne gode Handlinger;
							men det kan hænde, at den Ligegyldighed, visse Mennesker føler for det
							Gode, de har gjort, ikke desmindre stammer fra deres Overfladiskhed.»
							Med en saadan hensynsløs Fasthed udleder hun nogle af sine Landsmænds
							mest glimrende Egenskaber af Svag heder i deres Natur.Gennem Erfeuils typiske Karakter paaviser hun, hvorledes alle gode
							Følelser i Frankrig angribes af én Last, den af Forfængelighed
							udsprungne Frygt for Samfundet. Det staar for hende, som om i Frankrig
							alle Følelser og det hele Liv regeres af Viddet, af Lysten til at tage
							sig ud og af den Frygt, som kan betegnes ved Ordene: «Hvad vil man sige
							til det?» I dette Punkt samstemmer Fru de Staël med en nær
							efter hende følgende Forfatter, den skarpsindige og originale Henri
							Beyle, der plejer at betegne Franskmændene som de livligt Forfængelige
								(Les vainvifs) og som paastaar, at alle
							deres Handlinger dikteres af Betragtningen: Qu'en
								dira-t-on, det vil sige: af Frygten for det Upassende eller
							Latterlige. Det franske Folk var nemlig da, ligesom det danske endnu er
							det, meget stolt af sin udviklede Sans for det Komiske; det var navnlig
							formedelst denne Sans, at Franskmændene beskedent betegnede sig selv som
							Verdens aandrigste Nation. Corinna paastaar, at denne Sans og den
							tilsvarende Frygt for det Latterlige i Frankrig dræber al Oprindelighed
							i Sæder,  i Klædedragt, i Sprog, berøver
							Indbildningskraften al Frihed og Følelsen dens mest naturlige Udtryk.
							Hun hævder, at al medfødt Følelse og Aand maa forvandle sig til Vid
							istedenfor til Poesi i det Land, hvor Frygten for at blive Genstand for
							Viddet eller Spotten bringer Enhver til selv først at gribe dette
							Vaaben. «Skal man,» indvender hun mod Erfeuil, «da bestandig leve for
							hvad Samfundet siger om En? Skal da det, man tænker og føler, aldrig
							være Ens Ledestjerne? Hvis det var saaledes, hvis vi evig og altid burde
							efterligne hinanden indbyrdes, hvorfor er der da blevet en Sjæl til
							hver? Forsynet kunde have sparet sig denne Ødselhed.»Og ligesom Erfeuil nu staar som et Indbegreb af Frankrigs
							Nationalfordomme, saaledes Oswald som en Type paa alle de Fordomme, der
							gennem Aarhundreder har udgjort Englands Styrke og Svaghed. Stærke
							Nationer er altid uretfærdige, og denne Uretfærdighed er paa en Gang et
							Element i Styrken og dens Begrænsning; men Fru de Staël
							opfattede det som sin Opgave at stille denne Uretfærdighed i det
							klareste Lys.Da Bogens Grundæmne er en Kvindes Forsøg paa gennem en Mands Kærlighed at
							tilkæmpe sig en anerkendt Plads i det engelske Samfund efter at hun ved
							offenlig, selvstændig Optræden har forspildt denne Plads, saa kommer
							Tyngdepunktet i Skildringen af den engelske Aand til at hvile paa det
							efter Forfatterindens Opfattelse indskrænkede engelske Kvinde-Ideal. Det
							er dette Ideal, med hvilket Oswald er vokset op og som han gør
							oprigtige, men frugtesløse Anstrengelser for at kæmpe sig løs fra. Stor
							er hans første Befippelse, da han ser Corinna, uden nogetsomhelst Hensyn
							til hendes Køn eller hendes gaadefulde Fortid, i Italien blive elsket og
							beundret for hendes Evner. Den Art offenlig Eksistens forekommer ham i
							høj Grad stødende hos en Kvinde. Han er vant til at betragte Kvinden som
							en Art højere Husdyr, og kan i Begyndelsen ikke ret forsone sig med den
							Tanke, at Samfundet kunde tilgive en Kvinde den Brøde at have Talent.
							Han føler sig ligesom ydmyget og opirret derved; han anser det for
							umuligt, at en Kvinde med saa udviklet og fri en Aand skulde kunne binde
							sig trofast til en Enkelt og vilde nøjes med at leve for ham. Og da hun
							nu ligefuldt elsker ham og med en Lidenskab, i Sammenligning med hvilken
							Alt blegner, hvad han har set eller hørt om, og som er saa uegennyttig,
							at den bringer hende til at sætte Alting paa Spil for hans  Skyld uden at fordre det Mindste, saa glemmer
							han hende, hendes Evner, hendes Sjæleadel og hendes aandelige Storhed,
							ligesaa snart han atter staar paa engelsk Grund, paany indaander
							engelske Taager og Fordomme og træffer et ungt uskyldigt Pigebarn paa 16
							Aar, der er som skabt til Hustru efter den engelske Opskrift, tillukket,
							uvidende, uskyldig, tavs, den legemliggjorte Familiepligt med lyst Haar
							og blaa Øjne.Forfatterinden studerer den Fordom, som ligger til Grund for Oswalds
							Handlemaade, i dens Kilde, og hun fører den tilbage til den engelske
							Opfattelse af Hjemmet. Oswalds Grundbetænkelighed overfor Corinna er
							udtrykt i den engelske Sætning, som i Bogen anføres: Hvad skulde man
							gøre med saadan En i et Hus? «Huset er Alt hos os - for
							Kvinderne idetmindste», siger en Englænder til Oswald. Og et andet Sted
							siger Forfatterinden: «Det er forgæves, at en Englænder et Øjeblik
							opnaar at finde Behag i fremmede Sæder; hans Hjerte vender altid tilbage
							til hans Barndomsindtryk. Hvis man spørger Englændere, som man træffer
							paa et Skib i et eller andet fjernt Farvand, hvor de rejser hen, saa
							svarer de: hjem (home), hvis de overhovedet er
							paa Tilbagevejen.»*) Og hun udleder nu den Overtro, at de huslige Dyder
							skulde umuliggøres af Kvindens selvstændige aandelige Udvikling, og det
							hele Afguderi med disse Dyder af denne engelske Kærlighed til Hjemmet.
							Saa underligt det ogsaa tager sig ud for os at se den nutildags
							aandeligt saa udeltagende italienske Kvinde opstillet som Mønster paa
							Selvstændighed, saa har Fru de Staël sikkert Ret heri. Det
							Ideal af Velvære, som er knyttet til Begrebet et Hjem, er et ægte
							nordisk-germansk Begreb, et de romanske Folk oprindeligt saa fremmed, at
							dets engelske Benævnelse home (som allerede det
							Anførte viser) er gaaet over som Ord i de romanske Sprog, der selv intet
							tilsvarende Ord besidder. Til Hjemmet svarer Begrebet «Hyggelighed», et
							paa romanske Sprog uoversætteligt Ord, som har sit Udspring i Glæden
							over at kunne sidde lunt og veltilpas inden fire Vægge. Oprindelsen til
							dette Ideal er ikke vanskeligt at finde: Nordeuropæeren, som lever under
							raa klimatiske Forhold, i en kold og barsk Natur, finder den samme Glæde
							i Tanken om at kunne sidde varmt ved Arnestedet, medens Sne og Regn
							afmægtige pisker mod den veltillukkede Rude, som *) Corinna. 1807. I 291, II 21. Neapolitaneren finder i Tanken om at
							kunne sove under aaben Himmel, det vil sige under den varme og
							pragtfulde Stjernehimmel, og kunne tilbringe den svale Nat med Dans,
							Spil og Sang i det Fri. Men til hvert af disse forskellige Idealer af
							Velvære og Lykke svarer et forskelligt Indbegreb af Pligter og Dyder,
							som det Folk, hos hvilke de findes eller fordres, betragter som
							almengyldige. Det anser sig selv for det første Folk, fordi det
							overholder disse Pligter og besidder disse Dyder - hvad der er
							naturligt nok, da de er afledede af dets egne Ejendommeligheder
							- og det laster desuden alle de Nationer, hos hvilke de
							fattes.«Hvoriedes,» siger Oswald til Corinna, da han taler om England, «har De
							kunnet forlade Kyskhedens og Sædelighedens Hjemstavn og gøre det sunkne
							Italien til Deres Adoptivfædreland?» Corinna svarer: «I dette Land er vi
							beskedne, hverken stolte af os selv som Englænderne eller fornøjede med
							os selv som Franskmændene.» Det tilfredsstiller hende, paa én Gang at
							beskæmme det nordiske Puritanerhovmod og den franske Forfængeligheds
							Frygt for at blive latterlig, ved den ligefremme Naturlighed, som det
							italienske Folk selv i sin Fornedrelse har bevaret. Hun tegner med fme
							og sande Træk den rørende Troskyldighed, hvormed Følelsen i Italien
							giver sig til Kende: Ingen stiv Tilbageholdenhed som i England, intet
							Koketteri som i Frankrig, Kvinden vil her kun behage den, hun elsker, og
							finder det ligegyldigt, om Alverden faar det at vide. En af Corinnas
							Venner kommer efter nogen Tids Fraværelse tilbage til Rom og lader sig
							melde hos en fornem Dame. Tjeneren kommer ud og svarer: «Prinsessen
							modtager ikke i denne Tid, hun er i daarligt Humør, hun er inamorata (forelsket).» Corinna viser, hvor
							skaansomt Kvinden bedømmes i Italien og hvor aabent hun er sine Følelser
							bekendt. En fattig Pige dikterer paa aaben Gade Skriveren et
							Kærlighedsbrev til sin Elsker, og Manden nedskriver det med største
							Alvorlighed, dog aldrig uden af sit Eget at tilføje alle de officielle
							Formler, som det hører til hans Haandværk at kende. Den stakkels Soldat
							eller Arbejder modtager saaledes et Brev, i hvilket mange ømme
							Forsikringer befinder sig i en Ramme af «Højstærede Samtidige!» og
							«Deres med Agtelse ærbødige» o. s. v. Corinna's
							Skildring er her fuldkomment sand. Jeg har ved et Tilfælde selv set
							den Slags Breve. Og paa den anden Side synes Lærdom hos Datidens
							italienske Kvinde ikke at have været noget Usædvanligt.  En Franskmand, der kalder en kundskabsrig
							Kvinde Pedant, faar i Bogen Svaret: «Hvad ondt er der i, at en Kvinde
							kan Græsk?»Corinna mangler da heller ikke Blik for, at den officielle Hævden af
							Pligt og Moral i Norden er grundet paa den største Raahed med Hensyn til
							alle de Tilfælde, i hvilke Samfundsloven engang er brudt. Hun viser,
							hvorledes Manden i England ikke agter noget Løfte eller noget Forhold
							uden det som retsligt er ført til Protokols, og hvorledes der i det
							strenge England til Helligheden af Ægteskabet, til det ulastelige Liv i
							Hjemmet svarer den skamløseste og mest bestialske Prostitution, som den
							personlige Djævel svarer til den personlige Gud. I Modsætning hertil
							siger hun med kvindelig Forsigtighed og Blufærdighed, men dog med
							Bestemthed: «De huslige Dyder udgør i England Kvindernes Hæder og Lykke,
							men hvis der er Lande, i hvilke Kærlighed træffes udenfor Ægteskabets
							hellige Baand, saa er blandt disse Lande det, hvor der tages mest Hensyn
							til Kvindens Lykke: Italien. Mændene har der dannet sig en Moral for de
							Forhold, der falder udenfor Moralen, en Hjertets Domstol.» Det er dette
							Tribunal, som fik Domskraft ved Middelalderens Kærlighedshoffer; det er
							dette, som slaar Byron saa stærkt, da han i Italien træffer et det
							engelske aldeles modsat, men iøvrigt fuldstændigt Moralsystem. Og som
							altid forsøger hun ogsaa her at føre disse mildere Sæder tilbage til
							Landets milde klimatiske Forhold. Hun siger: «Hjertets Forvildelser
							indgyder her mer end andensteds en overbærende Medlidenhed. Jesus har jo
							sagt om Magdalene: Meget vil blive tilgivet hende, fordi hun har elsket
							Meget. Disse Ord er blevne udtalte under en ligesaa smuk Himmel som vor;
							denne samme Himmel anraaber for os om Guddommens Barmhjertighed.»Corinna, som selv er Katolik, lærer den protestantiske Skotte, der elsker
							hende, at forstaa den italienske Katolicisme: «Da Katolicismen her ikke
							har havt nogen anden Religion at kæmpe med, har den faaet et Præg af
							Blidhed og Overbærenhed som intet andet Sted, medens derimod
							Protestantismen i England for at tilintetgøre Katolicismen dér har
							maattet væbne sig med den største Strenghed i Grundsætninger og i Moral.
							Vor Religion formaar ligesom den antike at besjæle Kunstnerne, at
							beaande Digterne og udgør saa at sige en Del af alle vort Livs Nydelser,
							medens Eders, der maatte indordne sig i et Land, i hvilket  Forstanden spiller en meget større Rolle end
							Indbildningskraften, har antaget et Præg af sædelig Strenghed, som den
							for bestandig vil beholde. Vor taler i Kærlighedens Navn, Eders i
							Pligtens. Skønt vore Dogmer er ubetingede, er vore Grundsætninger frie,
							og vor rettroende Enevælde lemper sig efter Livets Omstændigheder,
							medens Eders religiøse Kætteri uden at kende til Undtagelser skaffer
							sine Love Respekt.» Hun viser, hvorledes man derfor i de protestantiske
							Lande bestandig nærer en Frygt for Geniet, for Aandens Overlegenhed.
							«Man gør det med Urette,» siger hun, «thi denne Overlegenhed er efter
							sit Væsen yderst moralsk. Den, der forstaar Alt, bliver meget
							overbærende, og den, der føler dybt, bliver god.»«Hvorfor er store Evner en Ulykke? Hvorfor har de forhindret mig i at
							blive elsket? Vil han hos en anden Kvinde finde mere Aand, mere Sjæl,
							mere Ømhed end hos mig? Nej, han vil finde mindre, og han vil være
							tilfreds, thi han vil føle sig i Overensstemmelse med Samfundet. Hvilke
							unaturlige Glæder, hvilke unaturlige Kvaler det skænker! Overfor Solen
							og Stjernehimlen føler man kun Trang til at elske hinanden og føle sig
							hinanden værdig, men Samfundet, Samfundet, hvor gør det Hjertet haardt
							og Aanden letsindig, hvor bringer det En til at leve blot for hvad man
							vil sige om os! Hvis Menneskene en Dag mødte hverandre, hver for sig
							befriede fra det Tryk, som Alle udøver paa hver Enkelt, hvilken ren Luft
							vilde da trænge ind i Sjælen, hvormange nye Ideer, hvormange sande
							Følelser vilde ikke forfriske! - Modtag da min sidste Hilsen,
							du mit Fødeland!» udbryder Corinna i sin Svanesang til Ære for Rom
							- og man føler den Landsforvistes Bitterhed og Selvfølelse
							overfor Napoleou i disse Ord: «Du har indrømmet mig Hæder, du frisindede
							Folk, der ikke forviser Kvinderne fra dit Tempel, ikke ofrer det
							udødelige Talent paa en forbigaaende Skinsyges Alter, men altid har
							Bifaldsraab for Geniet, naar du ser det stige. Du véd at det er en
							Sejrherre uden Overvundne, en Erobrer uden Bytte, der øser af Evigheden
							for at berige Tiden!»Dette Grundrids af Modsætningen mellem et katolsk og et protestantisk
							Følelsesliv forbereder Modsætningen mellem den dobbelte Kunstanskuelse.
							Og paa dette Punkt er Bogens Betydning den, at føre et energisk Slag
							imod det protestantiske Hovmod og den kunstneriske Uforstand, som
							betegner Oswald, der  fremstiller
							engelsk Folke-Ejendommelighed i dens skarpeste Begrænsning.Midt i dette plastiske og musikalske Folk, der er saa godmodigt, saa
							barnligt, saa ubekymret om sin Værdighed og saa umoralsk i Ordets
							engelske Forstand, føler han, som er vant til at sætte Livets Betydning
							i Opfyldelsen af et vist Øbegreb af Pligter og Værdighedsregler, sig
							ganske ilde stedt. Han mangler Kunstsans; han anlægger snart en boglig,
							snart en sædelig, snart en gudelig Maalestok paa Kunsten, stødes overalt
							og kan Ingenting forstaa. Han opdager nogle Reliefer paa Peterskirkens
							Døre. Hvad ligner hans Forundring, da han ser at de forestiller Scener
							af Ovids Forvandlinger, Leda med Svanen og lignende! Det er jo det rene
							Hedenskab. Corinna fører ham hen i Colosseum, og hans eneste Indtryk er,
							ligesom samtidigt Oehlenschlägers, Følelsen af at staa paa et uhyre
							Rettersted og sædelig Harme over de Ugerninger, som her udøvedes mod de
							første Kristne. Han træder ind i det sixtinske Kapel og, ukyndig som han
							er i Kunstens Historie, bliver han i høj Grad oprørt over, at
							Michelangelo har dristet sig til at male Gudfader selv i Person med et
							bestemt begrænset menneskeligt Legeme, som var det en Jupiter eller en
							Zeus. Han forarges ligeledes ved i Michelangelos Profeter og Sibyller
							Intet at finde af den ydmyge kristelige Aand, som han venter at træffe i
							et kristent Kapel.Ethvert af disse forskellige Punkter har Forfatterinden afluret Livet.
							Italien forudsætter kunstneriske, eller som vi Danske plejer at sige,
							æstetiske Anlæg hos den Besøgende. Man plejer at inddele det
							menneskelige Liv i tre forskellige Krese, den praktiske, den teoretiske
							og den æstetiske. Den praktiske Betragtning af Skoven er den, om Egnen
							er sund, eller Ejerens, som anslaar den i Brænde, den teoretiske er
							Botanikerens, som studerer Planteverdenens Egenskaber videnskabeligt,
							den æstetiske eller kunstneriske endelig er den, som blot har Øje for,
							hvorledes Skoven tager sig ud. Det er denne sidste Sans, som mangler
							Oswald. Han har ingen Øjne; hans Forstand og hans Moral har berøvet hans
							Sanser deres Friskhed. Derfor formaar han ikke at glemme Indholdet over
							Formen, derfor vækker Colosseums Arena ingen anden Betragtning hos ham
							end Erindringen om alt det Blod, som her med Urette blev udgydt. I
							Corinna's Hævden af den modsatte Betragtningsmaade føler man
							Indflydelsen fra Tyskland, særlig Paavirkningen fra A. W. Schlegel, det
							første  Pust af den vaagnende romantiske
							Aand i Tyskland. Thi hvad Romantiken, hvor forskelligt den end opfattes
							i de forskellige Lande, bestandig hævder er, at det Skønne er sit eget
							Formaal eller, som det i Tyskland hed, Selbstzweck, en Tanke, man henter fra Kants Kritik der Urtheilskraft, en
							Bestemmelse ved Skønheden, der nu bliver sat som Opgave for Kunsten. Paa
							Fransk udtryktes dette i Formlen l'art pour
							l'art, og paa Dansk fremtræder denne Anskuelse første Gang i
							Oehlenschlägers Digte, f. Eks, i Poesien forsvarer
								sig eller Digtet Morgenvandring i Langelandsrejsen.Men det er ikke blot Kunsten, det er Befolkningen og Livet i Italien, som
							for at forstaas og vurderes maa ses med Kunstner-Øjne. Intet er
							almindeligere end i Syden at træffe Englændere eller Tyskere eller
							Franskmænd, som ud fra deres nationale Synspunkt finder Alt at laste.
							Tyskerne finder at Kvinderne mangler den sky Blufærdighed, det
							Jomfruelige, som de er vante til at betragte som Skønhedsideal.
							Englænderne stødes ved Manglen paa Renlighed og Orden, Franskmændene ved
							at den selskabelige Underholdning er saa ringe og Prosaen saa slet.Corinna viser, at Kvindens Skønhed, som i Italien ikke er af moralsk, men
							af plastisk og malerisk Art fordrer et Øje, som er modtageligt for Farve
							og Form og ikke sløvet ved Læsning af Sort paa Hvidt. Hun stiller den
							italienske Improvisation i Modsætning til den franske Konversation og
							finder, at den ingenlunde har ringere Værd.Et forstandigt Folk som Englænderne dyrker Forretningslivet og det
							praktiske Liv, en følelsesfuld Nation som den tyske dyrker Musik, et
							aandrigt Folkefærd som det franske konverserer, det vil sige: faar sine
							Indfald gennem Samtaler og Samliv med Andre, et fantasifuldt Folk som
							Italienerne endelig improviserer, det vil sige, stiger naturligt fra de
							sædvanlige Følelser til Poesi. Corinna siger: «Jeg føler mig som Digter,
							saasnart min Aand hæver sig, saasnart den i endnu højere Grad end ellers
							foragter Egenkærlighed og Lavhed, endelig saasnart jeg mærker, at en
							skøn Handling nu vilde være mig let; da er det at mine Vers er bedst.
							Jeg er Digter, naar jeg beundrer, naar jeg foragter, naar jeg hader,
							ikke af personlige Grunde, men paa hele Menneskehedens Vegne.» Og hun
							nøjes ikke med at forsvare den lette Nattergalesang, som er hvad
							Italienerne da i Reglen forstod ved lyrisk Poesi. Hun forklarer den
							overdrevne Vægt,  som den italienske
							Prosa lægger paa Formen og den hele retoriske Prang. Dels elsker man
							overhovedet Formen i Syden, dels var det naturligt, at da man levede
							under et gejstligt Styre, som forbød enhver alvorlig Behandling af noget
							Æmne, da man altsaa var vis paa ikke at kunne opnaa nogen Indflydelse
							paa Tingenes Gang igennem sine Skrifter, saa skrev man for at vise sin
							Færdighed i at skrive, for at glimre med sin smukke Sætningsbygning, og
							Vejen blev Maalet.Det andet Punkt, hvorover Oswald stødtes, var Michelangelo's Fremstilling
							af Guddommen og Profeterne i det sixtinske Kapel.Han Onder ikke i Jahve's mægtige Mandsskikkelse den usynlige, rent
							aandelige Magt, til hvilken den nordiske Protestantisme har forvandlet
							de gamle Asiaters lidenskabelige Nationalgud, og hvor findes vel i alle
							disse stolte Mands- og Kvindeskikkelser, hvormed Michelangelo har fyldt
							Loftet i sin «prometheusagtige» Lyst til at forme Mennesker, hvor findes
							i disse trodsige, begejstrede, fortvivlede og kæmpende Skikkelser den
							Ydmyghed, det Sagtmod, han ventede at træffe! Corinna giver her sine
							Landsmænd en Lære, der saamange Aar efter kan gøres nødig ogsaa udenfor
							Frankrig, især udenfor Frankrig, især i Lande som vort, i hvilket der
							er. ført saamegen uforstandig Tale om kristelig Kunst og kristelig
							Æstetik.Det lidenskabelige og voldsomme Angreb, som af S. Kierkegaard i hans
							sidste Livsafsnit blev gjort paa den saakaldte kristelige Kunst, var
							naturligt for en Mand, der, som Kierkegaard, var blottet for al
							kunstnerisk Dannelse; han underskyder bestandig Renæssancetidens Malere
							sin protestantiske, ja sin personlige Opfattelse af Religionen og
							forarges saa over, at de med denne Opfattelse i Baggrunden af deres
							Bevidsthed kan male som de gør. Oswald bærer sig ad som han. Han véd
							ikke, at Renæssancetidens Malere staar i et andet Forhold til deres
							Æmner end vore Dages, at medens vor Tids Maler søger at trænge ind i sit
							Æmne og studerer det som Oldforsker, Folkeskildrer eller Sjælekyndig,
							tog Maleren fra Renæssancetiden sit Æmne som det forelaa og gjorde ud af
							det, hvad han havde Lyst til, det vil sige: hvad der stemmede med hans
							personlige Ejendommelighed. Heri ligger Forklaringen af, hvad der hos de
							gamle Mestere undrer og støder den nordiske Beskuer saa stærkt. Thi
							ganske som et lille Indbegreb af Æmner hentede fra Iliaden og Odysseen
							forsynede hele den græske Billedhuggerkunst, Malerkunst  og teatralske Kunst med deres Genstande (det er
							altid den samme Historie om Helena og Paris, om Atreus og Thyestes eller
							om Ifigenia og Orestes), saaledes er det ogsaa en Snes af det gamle og
							ny Testamente uddragne Æmner (Syndefaldet, Loth og hans Døtre, Kristi
							Fødsel, Flugten til Ægypten, Lidelseshistorien), som igennem trehundrede
							Aar sætter alle Italiens Mejsler og Pensler i Bevægelse. Kun disse Æmner
							bestilles, kun i disse Æmner er længe Studiet af det Nøgne tilladt. Og
							medens nu Udviklingen foregaar, forbliver Æmnerne de samme. Den gamle
							Tids fromme og naive Tro afløses af Renæssancetidens begejstrede
							Humanisme og frodigt opblomstrende Hedenskab; men endnu bestandig er det
							Madonna og Magdalena, som man maler, kun med den Forskel, at den
							byzantinske Kunsts stive Himmeldronning forvandles til en forskønnet
							Bondepige fra Albano, eller at Andrea del Verrocchio's rædselsfuldt
							udtærede og angergivne Synderinde forvandles til Correggios yppige,
							sanselige Magdalena; endnu bestandig maler man Apostle og Martyrer, kun
							at de gamle Tiders korsfæstede og stenede Helgener, der var anlagte paa
							at vække Medlidenhed og Andagt, forvandles til Figurer som San Sebastian
							hos Tizian eller Guido Reni, den smukke, af Sundhed og Skønhed
							straalende Page eller Gicisbeo, hvis blændende Hudfarve yderligere
							fremhæves ved et Par Blodsdraaber, der drypper ned fra en mellem
							Ribbenene pynteligt anbragt Pilespids.Oswald maa da af Corinna lære at beundre det Frisind hos den italienske
							Katolicisme, der under Renæssancen tillod enhver Kunstneraand at udfolde
							sig i hele dens selvstændige Oprindelighed, selv om Kunstneren kun
							brugte de kristelige eller jødiske Æmner som Former eller som Paaskud
							til at fremstille sit eget personlige Menneskeideal. Og saaledes kommer
							vi da til det tredje Punkt, som stødte Oswald, da han saa Antonio
							Filaretes Reliefer paa Peterskirkens Døre, til Forargelsen over den
							italienske Katolicismes Sammenblanding af Kristeligt og Hedensk. Dette
							Træk er gennemgaaende. Overalt er det hedenske Materiale benyttet og
							beholdt. De gamle Basiliker og Kirker er byggede af lutter antike
							Tempelsøjler; et simpelt Kors kristner overfladisk Obeliskerne,
							Colosseum og det Indre af Pantheon. Menander's og Posidippos's genfundne
							Statuer tilbedes Middelalderen igennem som Helgene.Corinna viser Oswald, at det er dette ofte barnlige, men altid fordomsfri
							Forhold til det Hedenske og det Humane, som  Katolicismen skylder den kunstneriske Glans,
							hvormed den evigt vil straale i Verdenshistorien, en Glans, som
							Protestantismens kunstneriske Bedrifter ikke vil fordunkle.
							Protestantismen fejer alle de skønne Albanerinder, der holdt et smilende
							Barn mod Brystet, ned af sine Altre under det Paaskud, at de er
							Madonnaer, kalker alle de brogede Billeder over og fejrer de kalkede
							Vægges Triumf.Renæssancetidens Italien afklædte Kristendommen dens Forsagen, dens hele
							jødisk-asiatiske Væsen og omskabte den til en blomstersmykket,
							røgelseduftende Mytologi. Den italienske Katolicisme forbandt sig med
							Borgeraanden i Stæderne og, da Kunsten genfødtes, med alle de skønne
							Kunster. Dens Interesser fremmedes derfor fuldt saa hyppigt af
							fædrelandskærlige Bevæggrunde som af gudelige: Toscana er Renæssancens
							Udgangspunkt. Her var det, at Mennesket først genfødtes efter sit
							Syndefald, Naturfornegtelsen. Her dannedes de første italienske
							Republiker. Her vilde Mennesket paany, og Husene skød sammen og dannede
							en lille, stolt, ubetvingeligt frisindet Stat, en By med dens Omegn. Saa
							steg Taarnene og Spirene i Vejret, ranke som en fri Mands Holdning,
							Paladserne begyndtes og befæstedes, Kirkerne fuldendtes; men Kirken var
							en Nationalskat, et Vidnesbyrd om Rigdom, Udholdenhed og Kunstsans, en
							uhyre Værdi i Kappestriden om Fortrinet mellem Stat og Stat, mellem
							Staten Siena og Staten Florents, endnu langt mere end en Bolig for «vor
							allerhelligste Frue». Man gjorde meget mere til Ære for Siena end til
							Ære for den gode Gud. En Kirke i Toscana er med sine Mosaiker paa
							Guldgrund som den i Orvieto eller med sin Façade af hvidt, udhugget
							Marmor, der ligner en ung Skønheds Kniplingsdragt som Kirken i Siena og
							med sin Rigdom af Kunstskatte i det Indre for os Nutidsmennesker endnu
							langt mere et Juvelskrin end en Kirke.Eller man mindes Marcuskirken i Venedig. Første Gang man ser den, studser
							man et Øjeblik udenfor over dens øster landske Façade, dens lyse Kupler,
							clens underlige Buer, som hviler paa korte, sammenknippede, over
							hinanden optaarnede Søjler af rødt og grønt Marmor. Man kaster fra
							Pladsen af et Blik paa de ydre farverige Mosaiker paa Guldgrund og
							træder saa ind. Det første Indtryk er: «Hvad er dog dette, det er jo
							lutter Guld, Guldkupler og Guldvægge.» De fine Guldmosaikstifter, hvoraf
							alle Billedernes Baggrund bestaar, danner en eneste  Guldflade. Falder en Solstraale ned,
							frembringer den lyse tindrende Guldpletter paa den mørkere Guldgrund og
							hele Kirken flammer. Det af Ælde bølgeformige Gulv er sammensat i Mosaik
							af rødt, grønt, hvidt og sort Marmor. De rødlige Marmorsøjler har
							Kapitæler af forgyldt Bronce. De smaa Buevinduer har hvidt og ikke
							broget Glas; thi broget Glas vilde ikke klæde til denne Pragt; det er
							godt for mindre rige Kirker. Søjlerne afløses af uhyre, firkantede, vel
							seks Alen tykke Piller af grønligt Marmor, der bærer Halvbuer i Guld, og
							hver Kuppel hviler paa fire slige gyldne Halvbuer. De mindre Søjler, der
							bærer Altrene, Korene o. s. v., er af grønt og rødspættet Marmor, somme
							Tider af Alabast, og da gennemsigtige. Alt det lavere beliggende Marmor
							er for det Meste højrødt, f. Eks. alle de Sæder eller Bænke, der gaar
							rundt om Pillerne og langs ad Siderne. Den hele Kirke har, som naturligt
							er i denne By, i hvis Malerskole Formen saa ganske er Farven
							underkastet, en rent malerisk, ingen arkitektonisk Karakter. Som den
							ligger der med sine forgyldte Ornamenter, sine indlagte Stole, sine
							fuldendt skønne Broncer, sine gyldne Statuetter, Kandelabre og Kapitæler
							ligner San Marco en dejlig, hvilende Byzantinerinde, pragtelskende,
							tungt belæsset med Guld, Perler og funklende Diamanter, med den rigeste
							Brokade, der dækker hendes østerlandske Løjbænk.Oprindeligt har en Kirke som denne visseligt været et Udtryk for
							religiøst Sværmeri. Men under Høj renæssancen veg den religiøse Følelse,
							alt som Kirken udsmykkedes rigere og rigere, ganske for Kunstglæden.
							Meget betegnende er i den Henseende en Indskrift, Kirkens eneste, som
							findes lige over dens Hovedindgang. Den lyder: Ubi
								diligenter inspexeris artemque ac laborem Francisci et Valerii
								Zucati Venetorum fratrum agnoveris tum tandem judicato. («Naar
							du opmærksomt har betragtet og overvejet al den Kunst og alt det
							Arbejde, som vi to venezianske Brødre Franciscus og Valerius Zucatus her
							har udført, da først bedøm os.») Det er en Advarsel fra Kunstnerne mod
							forhastet Kritik.Brødrene Zucatus var Mosaikmestre, som i det 16de Aarhundrede udførte en
							stor Del af Kirkens Mosaiker helt eller delvis efter Tegninger af
							Tizian. Paa en protestantisk Kirke var selvfølgelig en saadan Indskrift
							umulig, der istedenfor at være en Opfordring til den Bedende, en Hilsen
							til den Troende, en Velsignelse eller et Skriftsted, er en Bøn til
							Betragteren om med  værdige Blikke og
							samlet Sind at beskue det i Religionens Tjeneste udførte kunstneriske
							Arbejd.Naar da, som det nutildags sker i Italien, den katolske Tro svinder bort
							af den katolske Kirke, naar Inkvisition og Fanatisme bliver til Sagn,
							naar det stygge Dyr i Sneglehuset dør, da staar endnu Skallen dejligt
							snoet tilbage. Der bliver dog staaende pragtfulde Kirker, Statuer,
							Malerier i Tusindtal; der bliver dog altid Michelangelo's sixtinske
							Kapel og Rafaels sixtinske Madonna, og Kirker som Peterskirken eller
							Domerne i Milano, Siena, Pisa. Protestantismen derimod har vist sig
							magtesløs til at frembringe en religiøs Arkitektur og har, selv efter at
							Billedstormeriets Tid er glemt, ene og alene i Rembrandts Geni lagt Evne
							for Dagen til at give sit religiøse Indhold malerisk Form.Det er da bestandig Katolicismens Parti, som Corinna, den kunstelskende
							Digterinde, tager overfor den protestantiske Oswald, og det var
							nødvendigt at dvæle noget ved dette Punkt, fordi vi her staar ved det
							andet Hovedpunkt, hvor Paavirkningen paa Fru de Staël af hendes
							tyske Omgangskres kan spores, og hvor man atter kan fornemme Pustet, men
							denne Gang stærkere, af den sig nærmende romantiske Aand med dens Lede
							ved Protestantismen som fantasiløs og kunstløs, tør og kold, og med dens
							stedse stigende Kærlighed til Katolicismen, hvis Skønhedsside, hvis nære
							og varme Forhold til Fantasilivet og Kunsten i dette Aarhundredes
							Begyndelse efter Oplysningstidens Forstandsprosa gav den et ikke ventet
							Opsving. Man vender her paa den mest iøjnefaldende Maade Braadden mod
							det 18de Aarhundredes Frankrig, der med Voltaire i Spidsen havde
							forfulgt og forhaanet Katolicismen, og som uden nogen Kærlighed til den
							protestantiske Kirketro dog altid havde ytret en tydelig Forkærlighed
							for Protestantismen med Jens Uafhængighed af Pavemagten, dens gifte
							Præster og dens Uvilje mod Munkelivets virkelige eller foregivne
							Afholdenhed.XIIDer er endnu et Punkt, paa hvilket denne Bog om Italien røber en dyb
							germansk Paavirkning og hvor Overgangen spores fra den frugtbare
							Stemning, af hvilken Corinna udgik, til den, som
							frembragte Bogen Om Tyskland. Det er den
							kunstneriske  Opfattelse af Antiken og
							af den moderne Kunsts Forhold til den. Betragtninger over dette Æmne
							frembød sig af sig selv, da Corinna optraadte som Oswalds Fører gennem
							Rom.Rom er jo nemlig det eneste Sted paa Jordkloden, paa hvilket
							Verdenshistorien fremtræder ligesom synlig, idet de hinanden følgende
							Tidsrum har afsat deres Mindesmærker lagvis over hinanden. Man ser
							undertiden en enkelt Bygning (f. Eks. et af Husene i Nærheden af
							Vestatemplet), i hvilken Grundvolden og de forskellige Stokværk tilhører
							fire forskellige Tidsaldre, den romerske Oldtid, den romerske Kejsertid,
							Renæssancen og vor egen Tid. Den ældste antike Tidsalder er den, i
							hvilken Corinna først indfører sin Ven; kun maa det bemærkes, at hun ser
							paa Ruinerne, han paa hende. Men paa dette Punkt er Bogens Betydning
							den, at indføre en ny Betragtning af Antiken i den franske Literatur.Af de to klassiske Hovedfolk var det egenlig kun Romerne, som var blevne
							forstaaede i Frankrig. Der flyder noget romersk Blod i Franskmændenes
							Aarer. Der gaar et sandt romersk Pust igennem Corneille's Tragedier. Det
							var da intet Under, at den store Revolution optog romerske Sædvaner,
							Benævnelser og Klædedragter. Charlotte Corday, den store Corneille's
							Ætling, er gennemtrængt af Romeraand. Fru Roland dannede sin Aand ved
							Læsningen af Tacitus, og Revolutionstidens Kunstner David
							genfremstillede det gamle Rom i sin Kunst: Brutus, Manlius er hans
							Helte.Men paa Forstaaelse af Grækerne havde det altid skortet; Franskmændene
							selv svævede vel endnu i den Indbildning, at deres klassiske Literatur
							fortsatte den græske og overgik den; men siden Lessing skrev sin Hamburgische Dramaturgie var det ikke mere nogen
							Hemmelighed for det øvrige Europa, at Racine's Grækere lignede Ingenting
							undtagen Franskmænd; man havde endt med i Agamemnon's evige Familie at
							opdage en Mængde forklædte Marquis'er og Marquiser, og det nyttede ikke
							Noget, at man paa Théâtre français skiftede Kostyme og siden Talma's Tid
							lod Grækerne optræde i antike Dragter istedenfor med Paryk, Pudder og
							Paradekaarde; fra det Øjeblik af, da Kritiken vaagnede i Tyskland, blev
							den franske Opfattelse af Antiken en Genstand for den europæiske Spot.Det er Fru de Staël, som har Æren for i sin Bog Om Tyskland at have fortalt Frankrig om den
							dristige Spotter  Lessing, der havde
							vovet at forsøge sit Vid paa selve den store Spottefugl, hans egen Lærer
							og Mester, Voltaire, et Vid, hvis Braad et personligt Mellemværende
							gjorde hvassere end sædvanligt. I Corinna baner
							hun Vejen herfor, idet hun lader Heltinden i Samtaleform gøre alle de
							Resultater gældende overfor Oswald, som det nye Studium af Antiken og
								Laokoons Lærdomme om Forholdet mellem Poesi
							og Billedkunst havde hidført i Tyskland.Ogsaa i dette Land havde en rent fransk Opfattelse gjort sig gældende,
							den Anskuelse af Hellenismen, som lægger sig for Dagen i Wieland's fine
							og letfærdige Romaner Agathon og Aristippos, og i hans tilsvarende Digte Endymion, Masarion o. s.
							v., som Fru de Staël i sin Bog Om Tyskland
							dadler. Men den nye Tid oprandt. Det var en fattig tysk Skolelærer,
							Winckelmann, som, ledet udelukkende af den reneste og mest oprindelige
							Begejstring, efter Trængsler og Genvordigheder uden Tal skaffede sig
							frem til Rom for at kunne studere Antiken. Mod sin Overbevisning og
							trods sine Venners Uvilje antog han den katolske Religion for at kunne
							blive der, og faldt endelig som Offer for sin Kærlighed til Kunsten,
							idet han paa en gruelig Maade blev myrdet af en Skurk, der vilde
							bemægtige sig hans Samling af kostbare Medaljer og ædle Stene. Ham var
							det, som i en lang Række af Skrifter, ligefra Sendebrevet til den tyske
							Adel indtil den store Kunsthistorie, aabnede sine Landsmænds Øjne for
							den græske Harmoni. Hans hele Forfattervirksomhed er en stor Hymne til
							den genfundne, genopdagede Antik. De, som kender hans Skrifter, véd
							imidlertid, at Apollo fra Belvedere og den Mediceiske Venus i Forening
							med Laokoons-Gruppen kom til at staa for ham som Toppunkter af den græske
							Kunst, og maatte gøre det, eftersom intet Kunstværk af den store Stil
							endnu var opdaget paa den Tid. Hele den germanske, antikiserende Kunst
							falder jo nemlig inden Opdagelsen af Venus fra Milo. Selv Thorwaldsen saa
							den først som gammel. Men trods denne Grundmangel og en Mangfoldighed af
							historiske Unøjagtigheder staar Winckelmann som den, fra hvem det store
							Pust udgik, som besjælede Lessing, Schiller og Goethe. Lessing følger
							efter ham med sin Kritik. Udrustet med en kritisk Sans, der søger sin
							Lige, drager dette beundringsværdigt anlagte Menneske de første Rids til
							en Videnskab om Kunst og Poesi paa Grundlag af den  winckelmannske Kunstanskuelse. Enhver, der er
							hjemme i Goethe's Levned, véd, hvilken uhyre Indflydelse disse to
							Tvillingaander, Winckelmann og Lessing, havde paa hans kunstneriske
							Opdragelse, og for første Gang bryder den nye Opfattelse af Antiken,
							storartet og genial som den er, ud i Goethe's lille sprudlende
							Mesterværk: Götter, Helden
								und Wieland. Jeg anfører eksempelvis nogle Repliker; Wielands
							Skygge staar med Nathuen paa og er lige bleven slaaet flad i Ordstriden
							med Admet og Alceste, da Hercules træder op.H. Hvor er Wieland?A. Der staar han.H. Han, naa, han er lille nok; saadan havde jeg netop forestillet mig
							ham. Er I den Mand, som altid fører Hercules i Munden?W. (vigende tilbage). Jeg har Intet at gøre med Jer, Kolos.H. Hvad nu, bliv kun!W. Jeg formodede, at Hercules var en statelig Mand af Middelstørrelse.H. Af Middelstørrelse, jeg?W. Naar I er Hercules, saa er det ikke Jer, jeg har ment.H. Det er mit Navn, og deraf er jeg stolt. Jeg véd vel, at naar et
							Tossehoved ikke kan finde nogen passende Bjørn eller Grif til at holde
							Skjoldet paa sit Skilt, saa tager han en Hercules dertil. Jeg ser nok,
							at min Guddom aldrig har vist sig for dig i Drømme.W. Jeg tilstaar, at det er den første Drøm af den Art, som jeg har.H. Saa gaa i dig selv og bed Guderne tilgive dig dine Noter til Homer,
							hvor vi forekommer dig for store. Det tror jeg, for store.W. I Sandhed, I er uhyre store. Jeg havde aldrig forestilt mig saadant
							Noget.H. Hvad kan jeg for, at Han har saadan en trangbrystig Indbildningskraft.
							Hvad er det da for en Hercules, om hvilken Han snakker saameget, og hvad
							kæmper han for? For Dyden? Hvorledes lyder Valgsproget? Har du set
							Dyden, Wieland? Jeg har dog set mig saa temmelig om i Verden, og mig er
							aldrig saadant Noget mødt.W. Dyden, for hvilken min Hercules gør Alt, vover Alt, den kender I ikke.H. Dyd! Jeg har for første Gang hørt det Ord hernede af et Par flove
							Karle, der ikke kunde forklare mig det.W. Dertil er jeg ligesaa lidt i Stand. Dog lad os ikke spilde Ord derpaa.
							Jeg vilde ønske, I havde læst mine Digte, saa vilde I finde, at jeg i
							Grunden slet ikke bryder mig videre om Dyden. Den er en tvetydig Ting.H. En Uting er den som al Fantasi, der ikke kan bestaa med Verdens Gang.
							Jeres Dyd forekommer mig som en Centaur. Saalænge den traver omkring for
							Jeres Indbildning, hvor herlig er den da ikke, hvor kraftig, og naar
							Billedhuggeren udfører Jer den, hvilken overmenneskelig Form viser sig
							da ikke! - Men skær den op og I finder 4 Lunger,  2 Hjerter og 2 Maver; den dør i Fødselen som et
							andet Misfoster, eller, rettere sagt, den er aldrig bleven til
							andensteds end i Eders Hjerner*).W. Men Dyd maa dog være Noget, den maa dog være nogensteds.H. Ved min Faders evige Skæg, hvem har tvivlet derpaa? Hos os boede den i
							Halvguder og Helte. Mener du, vi levede som Fæ? Vi havde de braveste
							Karle imellem os.W. Hvad kalder I brave Karle?H. En, som meddeler Andre hvad han har. Og den Rigeste var den Braveste.
							Havde han Overflødighed paa Muskelstyrke, saa pryglede han en Anden
							igennem, og det forstaar sig, en ægte Mand giver sig ikke af med de
							Svagere, kun med sine Lige eller de Stærkere. Og havde han Overflod paa
							Saft og Kraft, saa skaffede han Kvinderne ligesaa mange Børn, de maatte
							ønske, saaledes som jeg selv, der paa en eneste Nat blev Fader til 50
							Drengebørn. Og havde Himlen givet en tredie Gods og Guld fremfor
							Tusinder, saa aabnede han sine Døre og bød Tusinde velkommen og lod dem
							nyde med sig.W. Det meste deraf bliver i vore Dage regnet for Last.H. Last, det er atter et dejligt Ord! Netop derved bliver Alting saa
							halvt hos Jer, at I forestiller Jer Dyd og Last som to Yderligheder,
							mellem hvilke I vakler, istedenfor at tænke Jer Mellemtilstanden som den
							givne og den bedste, saadan som Jeres Bønder, Jeres Karle og Piger endnu
							bestandig gør.W. Lod I Jer mærke med saadanne Meninger i mit Aarhundrede, saa vilde man
							stene Jer. Hvor rædsomt har de ikke forkætret mig for mine smaa Angreb
							paa Dyd og Religion.H. Hvad er der at angribe? Med Heste, Menneskeædere og Drager, med dem
							har jeg sloges efter Evne, men aldrig med Skyer, de maatte saa have hvad
							Skikkelse de vilde. Dem overlader en dygtig Mand det til Vindene, som
							har ført dem sammen, at feje fra hinanden.W. I er et Umenneske, en Gudsbespotter.H. Ingenting kan du forstaa. Din Hercules staar som en glathaget Pjalt
							mellem Dyden og Lasten. Havde de to Fruentimmer mødt mig paa Vejen, ser
							du, saa - den ene under den ene Arm, den anden under den
							anden, og Marche! afsted havde jeg trukket med dem begge to.Her har man fra Goethe's første Kraftperiode den nye Opfattelse af
							Antiken stillet op som Modsætning til Wieland's forfranskede, og man har
							paa samme Tid den Mands poetiske Trosbekendelse, der af de Samtidige
							blev kaldt den store Hedning. Det er Spinozas Filosofi sat frem som
							dristig Spøg. Man kan dog ingenlunde sige, at Goethe blev staaende ved
							denne djærve, naturalistiske Opfattelse af Antiken. Da han først havde
							ladet sin ungdommelige Lidenskab rase ud i Werther, i Götz og i sin *) Man kan
								ikke negte, at denne mytefjendske, naturvidenskabelige Lignelse er i
								høj Grad uheldig i Hercules's Mund. Resten bøder derpaa. begejstrede Afhandling om den gotiske
							Bygningskunst, vendte han selv med et heftigt Omslag Gotiken og
							Lidenskabeligheden Ryggen, og idet han nu vender tilbage til Grækerne,
							er det deres Ro og deres Klarhed, Grækenlands simple Harmonier og sunde
							Fornuft, der betager ham. Hvad der hos Grækerne selv var lidenskabeligt,
							farverigt eller virkelighedstro, skødes tilside af ham og toges ikke
							med. Hvad der hos dem var folkeligt, burlesk, effektfuldt, blev kun i
							hans allegoriske Farcer som Den klassiske Valborgsnat
							i Faust ikke fjernet. Hvad der hos Grækerne
							endelig var vildt bakkantisk eller natlig mystisk havde han intet Øje
							aabent for.Med en stigende Uvilje mod Kristendommen, der især giver sig Luft i de
							venezianske Epigrammer, forener sig en saa yderligt gaaende Uvilje mod
							Gotiken og den hele kristelige Kunst, at Goethe f. Eks. paa et Sted som
							Assisi, der er saa rigt paa de berømteste kristelige Minder, end ikke
							besøgte den hellige Francesco's dejlige Kirke, men udelukkende fordybede
							sig i Beskuelsen af Minervatemplets lidet betydende antike Ruiner. I
							denne Sindstilstand var det, at han skrev sin Ifigenia, det Værk, der kan betragtes som Typen for hele den
							germansk-gotiske Stammes Genfødelse af Antiken. I dette Værk, der
							indtager en saa fremtrædende Plads i dette Aarhundredes Kunstanskuelse,
							at det baade for den tyske Æstetik under Hegel og for den franske
							Æstetik under Taine staar som en Art Mønsterkunstværk, i Rang med
							hvilket Hegel kun sætter Sofokles's Antigone, i
							dette Værk raader den samme Aand som i alle Schiller's helleniserende
							Digte Die Götter Griechenlands, Die Künstler, Die
								Ideale, Das Ideal und das Leben. Man var ikke langt fra at
							forestille sig Grækernes Liv skildret ved denne Schiller'ske Betegnelse
							for Gudernes Liv:Ewig klar und spiegelrein und ebenFliesst das zephyrleichte LebenIm Olymp den Seligen dahin.Det er denne aldeles ensidige Opfattelse af Antiken, som udvikler sig af
							den i Götter, Helden und Wieland og som førte
							Goethe til homeriske Digtninge som Achilleïs.
							Det er endelig denne Aand som genfindes hos Thorvaldsen. Hans Forhold
							til Antiken, der beherskes af de samme ledende Ideer, frembyder en
							næsten jævnsides Bevægelse. I nogle af hans ældste Basrelieffer som Achilles og Briseïs f. Eks. findes en lignende
							djærvere Holdning  i Gengivelse af
							Antiken som den, med hvilken Goethe begyndte, men i alle de senere
							Fremstillinger af græske Æmner findes ogsaa det samme Ideal af fredelig
							og dæmpet Harmoni, som afløste den kraftige Retning.Denne nye, germansk-gotiske Betragtning af Hellas er den, i hvilken mine
							Læsere allesammen er opdragne og som de har indsuget gennem Samtaler,
							gennem Aviser, gennem Læsning af tysk og dansk Poesi og gennem Besøg i
							Thorvaldsens Musæum. Det er den Opfattelse, som hertillands gælder ikke
							blot for den danske og den tyske, men for den eneste, den ubetinget
							sande.Den Anskuelse, som jeg her vilde vove for første Gang at udtale, er
							imidlertid den, at Winckelmann's, Goethe's og Thorvaldsen's Grækenland
							er næsten lige saa ugræsk som Racine's og
							Barthélemy's i Den unge Anacharsis. Thi medens
							Racine's Stil er for salon- og hofmandsagtig til at være græsk, er
							Goethe's og Thorvaldsen's, der stemmer med Winckelmann's Kunstsyn,
							tiltrods for disse to store Mænds hele Samtiden overstraalende
							Genialitet, for udrenset, for vandklar og for kold til at være græsk.Den Tid vil komme, tror jeg, da man ikke vil finde Goethe's Ifigenia
							synderlig mere græsk end Racine's Ifigenia; da man vil opdage, at den
							tyske Ifigenia's sædelige Værdighed er ligesaa tysk som den franske
							Ifigenia's gratiøse Finhed er fransk. Og saa staar da kun det Spørgsmaal
							tilbage, om man er mest græsk, naar man er tysk, eller naar man er
							fransk. Jeg véd vel, at jeg løber Panden mod en Mur af germansk-gotiske
							Fordomme ved at helde til den sidste Mening; jeg kender den fastslaaede
							Overbevisning, at af de to europæiske Kulturstrømme er den ene latinsk,
							spansk, fransk, den anden græsk, tysk, nordisk, og jeg véd, man lader
							sig bestikke af, at den tyske Poesi med Goethe i Spidsen er
							antikiserende og tildels græsk, at Tyskerne har havt Winckelmann, der
							opdagede Antiken, og at de tyske Filologer har forklaret os Grækenland,
							medens Frankrig derimod har havt Racine, der gjorde de græske Halvguder
							og Helte til Hofmænd, og Voltaire, der betragtede-Aristofanes som en
							Gøgler.Men dog har jeg, naar jeg i Anledning af de to Ifigenier stillede mig
							selv det Spørgsmaal: Hvem ligner Grækerne mest, Franskmænd eller Tyske?
							- dog har jeg svart mig selv: de Franske.Frankrig har en Folkeaand, der som Grækernes aldrig er  plump og som har en udpræget Forkærlighed for
							Lethed og Elegance, Form og Farve, Lidenskab og dramatisk Liv. Det kunde
							ikke falde nogen Forstandig ind at sætte Franskmændene i Rang med
							Grækerne. Afstanden er saa stor, at den visselig neppe er til at maale.
							Der maa kun hævdes Franskmændene en Æresplads paa Grækernes Omraade,
							ifald man vil paastaa, at Tyskerne staar dem mere nær.Den Kres af Personligheder, under hvis Indflydelse Fru de Staël
							befandt sig, Høvdingerne for Tysklands romantiske Skole, nærede en
							levende Overbevisning om Ufrugtbarheden af literære og kunstneriske
							Forsøg paa at genfrembringe Antiken. A. W. Schlegel havde fortsat
							Lessings Kamp mod Frankrigs saakaldte klassiske Poesi og paa dens
							Bekostning fremdraget Trubadurpoesien, der ikke søgte nogen Støtte i
							græsk og latinsk Literatur. Han stillede sig ligeledes køligere til
							Goethes helleniserende Poesier end til dem, der behandlede mere hjemlige
							og mere brogede Æmner. Derfor hedder det i Corinna
							(I, 321), at da Grækernes og Romernes religiøse Følelser og deres
							aandelige Anlæg i de forskellige Retninger ikke kan være de samme som
							vore, saa er det os umuligt at frembringe Noget i deres Aand eller saa
							at sige opfinde Noget paa deres Grund. Man havde ikke behøvet den
							Henvisning til en Afhandling af Fr. Schlegel i Europa, som er givet i en Anmærkning, for at spore, hvad
							Indskydelse Forfatterinden her har fulgt. Og man tror næsten at læse en
							romantisk Kritiker, naar man i Værket Om Tyskland
							støder paa følgende Udvikling af samme Tanke: «Hvis i vore Dage de
							skønne Kunstner indskrænkedes til de Gamles Simpelhed, vilde vi dog ikke
							naa den oprindelige Kraft, der udmærker dem, og vi vilde gaa glip af det
							inderlige og sammensatte Følelsesliv, der kun findes hos os. Simpelheden
							i Kunsten vil hos de Moderne let blive til Kulde og
							Virkelighedsfjernhed, medens den hos de Gamle var fuld af Liv».*)Jeg tror, at denne Udtalelse rammer det Rette. Som den tyske
							Genfrembringen af Antiken er tysk, saaledes er den danske Genfødelse af
							Antiken dansk og ikke græsk *dolgoeO* for dansk til at være egenlig
							græsk og for græsk til at være ægte dansk og virkeligt moderne. Man
							føler det aldrig stærkere end naar man ser et Arbejde af Thorvaldsen
							hænge ved Siden af et antikt *) Fru de Staël: Oeuvres complètes Tome X 273. Basrelief, naar man f. Eks.
							sammenligner Medaillon'erne fra Christiansborg Slot med
							Parthenons-Metoperne, eller naar man, som i Museet i Neapel, ser et
							Basrelief fra den friskeste, græske Tid anbragt ved Siden af
							Thorvaldsens skønneste Basrelief, hans Nat.Thorvaldsens Nat er kun Natten, hvori der soves,
							Nattestilheden. Thi Natten, som en Græker vilde tænke sig den, Natten,
							hvori der elskes, og Natten, hvori der myrdes, Natten, som skjuler alle
							Vellyster og alle Forbrydelser under sin Kaabe, denne Nat er det ikke.
							Det er den milde Sommernat paa Landet. Og denne idylliske Aand og
							lifligt fredelige Stemning er nærmest det ejendommeligt Danske i denne
							Frembringelse af de nordiske Stammers Genopliven af Antiken. Den særegne
							landlige Skønhed, der er udbredt over denne yndige Skikkelse er lige saa
							dansk som den strenge Værdighed og Højhed hos Goethes Ifigenia er tysk.Thorvaldsens Genfrembringen af Antiken er overhovedet, ligesom Goethes,
							Udtryk for en Reaktion mod den fransk-italienske Barokstil, men for en
							trods al dens Berettigelse ikke frugtbar Reaktion. Thi selv hvor
							Rokoko-Stilen er mest urimelig, har den dog det Fortrin, at den fremfor
							Alt ikke vil gentage det Gamle, ikke gøre det om, som én Gang er gjort,
							men at den, ofte grimt og forvredent, men i Reglen heftigt, personligt,
							ildfuldt, vil hitte paa noget Nyt, hitte paa Noget selv. Derfor er
							Bernini trods sine Synder mod Sandhed og Skønhed stor i sine bedste
							Værker som Den hellige Therese i Santa Maria della Vittoria i Rom og i
							sin San Benedetto i Subiaco, saa stor, at man begriber den Begejstring,
							han vakte, og at han langt overstraaler mangen moderne Billedhugger, der
							aldrig frembringer noget Forvredent, men heller aldrig noget Originalt.Thorvaldsen afbrød med en voldsom Tilbagevenden til det Antike Kunstens
							hele Udvikling siden Grækernes Tid. Man kan umuligt se paa hans Kunst,
							at der nogensinde har levet en Billedhugger som hed Michelangelo. Men
							hvad Thorvaldsen følte sig beslægtet med i Antiken, var det Samme, der
							tiltrak den ældre Goethe: dens blide Ro og stille Højhed.Man kan da dele Fru de Staëls og Romantikernes Anskuelse, at den
							antikiserende Stil i moderne Kunst, (dette Foster af en Utilbøjelighed
							til at være sig selv, det vil sige moderne, og af en Bestræbelse for at
							være det Umulige, det vil sige antik) i og  for sig er et Misfoster - ganske som
							Romantikernes egen middelalderligt hieratiske Stil var det -
							uden at man derfor behøver at indvikle sig i nogen Selvmodsigelse, naar
							man, som de tyske Romantikere og efter deres Mønster hun, tiltrods for
							Teorien udtaler sig med Varme om Goethes Ifigenia
							og Thorvaldsens ypperste Værker. Fru de Staël overser, at
							overalt hvor det af klassiske Studier udsprungne. Værk har faaet et
							blivende Værd, der beror det paa, at Kunstnerens eller Digterens
							Nationalkarakter og personlige Ejendommelighed har brudt sig Vej gennem
							den forfinede og spinklere Atticisme, der er Stilbestræbelsens Udslag.Hvad der i Corinna og Bogen Om
								Tyskland siges mod den uægte Klassicitet, er vel nærmest
							fremgaaet af Reaktionen mod det 18de Aarhundredes Aand; men det greb for
							Frankrigs Vedkommende længere tilbage og ramte tillige de berømte Navne
							fra det 17de Aarhundrede, fra Ludvig den 14des klassiske Tidsalder, som
							A. W. Schlegel efter Lessings Mønster havde gjort til Skive for sin
							Kritik. Paa dette Punkt stod Fru de Staël i Fare for at saare
							Franskmændenes Nationalstolthed, og hun udtrykker sig derfor her kun
							gengivende, bruger al mulig Forsigtighed og tager Forbehold, hvor hun
							kan. Hun gør med Rette gældende, at Aanden i denne Kritik ikke kan
							kaldes ufransk; thi det er den samme, som raader i Rousseau's Brev imod
							den franske Musik, den samme Beskyldning for at erstatte Følelsens
							naturlige Udtryk med en vis prunkende Affektation.Dog naar Tyskerne i hin Tid vilde sanseliggøre den franske Opfattelse af
							Antiken, saa pegede de hen paa de Malerier, hvor Ludvig den 14de var
							afmalt snart som Jupiter, snart som Hercules, nøgen eller med et
							Løveskind over Skuldrene, men med sin store Allongeparyk paa sit Hoved.
							Naar Fru de Staël i deres Spor fremhæver Tyskernes antike Stil
							paa den franskes Bekostning, gør hun imidlertid sine Landsmænd nogen
							Uret. Thi David's Kunst havde allerede vist, at Franskmændene var i
							Stand til uden fremmed Opfordring at kaste hin Paryk, og hun
							overvurderede den germanske Genfrembringelse af Antiken. Der er visselig
							ingen Tvivl om at Tyskerne, hvis Literatur er saa kritisk, ja hvis nyere
							Poesi er udsprungen af Kritik og Æstetik, har forstaaet Grækerne langt
							bedre end de franske og efterlignet dem i Kraft af denne Forstaaelse.
							Men man ligner aldrig i ringere Grad en original Natur end naar man
							efterligner den. Tyskerne ynder Begrænsning og Maal i alle praktiske  Foretagender; derimod ynder de hverken
							at begrænse Tanken eller Fantasien. Derfor triumferer de, hvor den
							plastiske Form forsvinder: i Metafysik, i lyrisk Poesi og i Musik, men
							derfor har de ogsaa Gætninger i deres Videnskab og Formløshed i deres
							Kunst, derfor er Farverne den svage Side i deres Maleri og Dramaet den
							svage Side i deres Digtekunst. Dem fattes med andre Ord netop de
							plastiske Evner, som Grækerne besad i højeste Grad. Er da Frankrig langt
							fra at være noget Hellas i Kunsten, saa er Tyskland endnu længere
							derfra; af de græske Guder og Gudinder har det kun formaaet at tilegne
							sig én, nemlig Pallas Athene, og hende har det givet Briller paa Næsen.
							Fru de Staël kunde til Schlegel have bemærket, at en Athene med
							Briller ikke er synderlig smukkere end en Jupiter med ParykXIIIDen saa længe undertrykte og saa voldeligt forfulgte Bog om Tyskland er
							det modneste Værk af Fru de Staëls Dannelse og Forstand. Det er
							det første af hendes større Skrifter, i hvilket hun fortaber sig saa
							ganske i Æmnet, at hun tilsyneladende har glemt sin egen Personlighed.
							Hun skildrer ikke mere sig selv i dette Værk, hun optræder kun
							forsaavidt hun meddeler om sine Rejser i Tyskland og gengiver sine
							Samtaler med Landets ypperste Mænd - istedenfor et Selvforsvar
							eller en Selvforgudelse gav hun her sine Landsmænd Overblikket over en
							hel ny Verden. Det Sidste, Franskmændene havde erfaret om Tysklands
							Aandsliv, var at der fandtes en Konge i Berlin, som daglig sad tilbords
							med franske Tænkere og Digtere, sendte sine middelmaadige franske Vers
							til Voltaire for at faa dem rettede tilbage, og ikke anerkendte
							Tilværelsen af nogen tysk Literatur. Nu erfarede de, ikke mange Aar
							efter, at der i dette Land, som deres sejrrige Hære netop traadte under
							Fødder, siden da som ved et Trylleord i Løbet af et eneste Slægtleds
							Levetid var skudt en uhyre stor og lærerig Literatur i Vejret, som man
							endog vovede at stille ved Siden af deres egen, om ikke over den. Og
							Bogen gav et fuldstændigt, et alsidigt Billede af dette fremmede
							Aandsliv og denne fremmede Bogavl. Den begyndte med en Skildring af
							Landets og Byernes Ydre; den skitserede Modsætningerne mellem Nord- og
							Sydtysklands Præg, mellem Tonen og Sæderne i Wien  og Berlin, den indlod sig paa en Fremstilling
							af den tyske Universitetsdannelse og det nye Liv, som Pestalozzis
							Optræden havde meddelt Opdragelsen. Derefter gik den over til at meddele
							en Oversigt over den samtidige tyske Poesi, som for Franskmændene fik
							dobbelt Anskuelighed ved de mange oversatte Digte og Dramabrudstykker,
							og Forfatterinden viger end ikke tilbage for at krone sit Værk med en
							Udsigt over den tyske Filosofis Udvikling fra Kant til Schelling.De Forestillinger om Tyskernes Naivetet, Godlidenhed og Ligefremhed, der
							lige til Aaret 1870 var de herskende i Frankrig, skyldes Fru de
							Staëls Bog. Hun selv lærte det Folk, som under hele
							Trediveaarskrigen, ja endnu under Frederik den Stores Regering, havde
							bragt Europa til at drøne af Genlyden fra dets Vaabenbrag, at kende i et
							Tidsrum, hvor det netop i politisk og militær Henseende var svækket og
							fornedret, og sluttede deraf til Folkets fredelige og idylliske
							Stamme-Ejendommelighed. Det forekom hende som om Kakkelovnsvarmen, Øllet
							og Tobakken dannede et eget tungt og dumpt Luftlag om dette Folk, og hun
							søgte dets Styrke udelukkende i dets sædelige Alvor og aandelige
							Uafhængighed.Hun bliver ikke træt af at lovprise de tyske Mænds Retskaffenhed og
							Sanddruhed, og kun nu og da giver hun et Vink om deres jævnlige Mangel
							paa Finhed og Takt. Man føler, at deres Samtaler tit har trættet hende;
							men hun giver Selskabslivets og Sprogets Tilstand Skylden: Det er
							umuligt at udtrykke sig fyndigt i et Sprog, hvor Meningen oftest først
							bliver tydelig ved Sætningens Slutning, hvor derfor de Afbrydelser, der
							giver Samtalen Liv, næsten umuliggøres og hvor ovenikøbet Tankebraadden
							tit ikke lader sig opbevare til Sætningens sidste Ord. Det er, mener
							hun, naturligt, at mangen Samtale keder den Fremmede i et Selskab, hvor
							Tilhørerne er saa taalmodige og gør saa faa Fordringer; Ingen nærer her
							den Frygt for at trætte, der forhindrer Vidtløftigheder og Gentagelser.
							Selve den Vane, atter og atter at maatte gentage en nok saa ubetydelig
							og nok saa lang Titel gør endelig nødvendigvis Underholdningen slæbende
							og formel.De tyske Kvinder skildrer hun med Varme, men ikke uden Lune paa følgende
							Maade:De har en ganske særegen Tiltrækning, en rørende Klang i Stemmen, lyst
							Haar, en blændende Hudfarve; de er beskedne,  men mindre undselige end Englænderinderne; man
							ser, at de mindre hyppigt har truffet Mænd, der var dem overlegne. De
							søger at behage ved deres Indbildningskraft, og er fortrolige med
							Poesiens og de skønne Kunsters Sprog. De koketterer med deres
							Begejstring som franske Kvinder med deres Vid og deres Aand. Den
							fuldkomne Redelighed, der udmærker Tyskernes Karakter, gør Elskoven
							mindre farlig for Kvindernes Lykke, og maaske nærmer de sig denne
							Følelse med mere Tillid, fordi man har beklædt den med romantiske Farver
							for dem og fordi Ringeagt og Utroskab der er mindre at frygte end
							andensteds. Kærligheden er en Religion i Tyskland, men en poetisk
							Religion, der kun altfor gerne tillader Alt hvad Hjertet kan undskylde.«Man kan med Grund opholde sig over nogle tyske Kvinders Latterligheder,
							idet de uophørligt ophidser og overspænder sig indtil det Paatagne, saa
							at deres sødladne Udtalelser udvisker alt Udpræget og Skarpt. De er ikke
							frimodige som de franske Kvinder, men de er derfor ikke falske, kun
							formaar de hverken at se eller at bedømme Noget rigtigt, og mangler al
							Virkelighedssans, saa de virkelige Begivenheder glider forbi deres Øjne
							som Drømmebilleder. Naar de nu og da er letsindige, saa bevarer de endnu
							et Skær af den Følsomhed, som holdes i Ære i deres Land. En tysk Dame
							sagde til mig med et tungsindigt Udtryk: «Jeg véd ikke hvori det ligger,
							men de Fraværende svinder ligesom bort af min Erindring.» En fransk Pige
							vilde have udtrykt denne Tanke mere muntert, men Meningen vilde have
							været den samme.«Deres omhyggelige Opdragelse og deres naturlige Sjælerenhed gør det
							Herredømme, de udøver, let og blidt. Ikke desmindre træffer man sjældent
							hos tyske Kvinder den aandelige Hurtighed, der besjæler en Samtale og
							sætter Tanker i Bevægelse.»Indtrykket af det tyske Aandsliv maatte nødvendigvis gribe Fru de
							Staël mægtigt. I hendes Fædreland var Alt forstenet i Regler og
							Vedtægter; der droges en udlevet Poesi og Filosofi med Døden> og her var
							Alt i Gæring, Alt i ny Bevægelse, livfuldt og haabefuldt.Den første Modsætning til fransk Aand og Væsen, som slog hende, var
							denne: I Frankrig var det Herredømme, Samfundet udøvede, ubetinget; det
							franske Folk var af Naturen saa selskabeligt, at Enhver til enhver Tid
							følte sig forpligtet til at handle som de andre, tænke som de andre,
							skrive som de andre,  digte som de andre
							og for de andre; man havde i Frankrig 1789 formaaet at forplante
							Revolutionen fra Egn til Egn blot ved at sende en Stafet med den
							Meddelelse, at den nærmeste Landsby havde grebet til Vaaben. I Tyskland
							derimod var der intet Samfund; der var ingen almindeligt antagne Regler
							for Opførsel, ingen Tilbøjelighed til at efterligne Næsten, ingen
							tyranniske Love for Sprogets Behandling eller Poesiens Tilsnit. Enhver
							skrev som han lystede, for sin egen Tilfredsstillelses Skyld og tænkte
							kun lidet paa den Læseverden, om hvem alle den franske Skribents Tanker
							drejede sig; i Tyskland skabte Forfatteren sig sit Publikum, medens i
							Frankrig Publikum formede Forfatterne efter den herskende Smag. Det
							Herredømme, som i hendes Fædreland Samfundsmeningen udøvede, formaaede
							her den Enkeltes Tanke at vinde; thi medens i Frankrig en Filosof var en
							Selskabsmand, der især lagde Vægt paa en klar og indtagende Sprogform,
							havde man i Tyskland set en ensom Tænker, som levede helt udenfor
							Kulturens Baner, oppe i Königsberg, omforme sin Samtids Dannelse med et
							Par tykke Bøger, skrevne i et med vanskeligt forstaaelige Kunstord
							gennemtrukket Sprog. En Kvinde, der hele sit Liv igennem havde sukket
							under en indskrænket Samfundsaands Tryk, kunde ikke andet end føle
							Henrykkelse over slige Skuespil.Den anden Modsætning til det franske Aandsliv, som slog Fru de
							Staël under Studiet af den opblomstrende tyske Literatur, var
							den fremherskende Idealisme. Den Filosofi, som i den sidste Halvdel af
							det 18de Aarhundrede havde været den alene raadende i Frankrig, var en
							saadan, der udledede alle de menneskelige Forestillinger og Tanker af
							Sanseindtryk, altsaa fremstillede den menneskelige Aand som af hængig af
							og betinget af den omgivende Verden. Til at bedømme denne Læres Væsen og
							Rækkevidde var Fru de Staël ganske vist ikke i Stand; men som
							et ægte Barn af det nyfødte Aarhundrede afskyede hun den. Hun bedømte
							den som Kvinde snarere med Hjertet end med Forstanden og udledede af den
							al den Materialisme, hun havde fundet i Sæderne, og al den Underkastelse
							under Magten, hun havde fundet hos Personlighederne, i Frankrig. Hun
							satte Condillacs Sensualisme i Forbindelse med Helvetius's Fordelsmoral,
							og hun mente at ingen Lære var mere skikket til at lamme Sjælens
							begejstrede Opsving end denne, som grundede det Gode paa den
							velforstaaede Interesse. Med sand Henrykkelse saa hun en modsat  Lære almindelig anerkendt i Tyskland;
							Kants og Fichtes Pligtlære, Schillers Pathos forkyndte jo netop den
							Aandens Suverænitet, som hun hele sit Liv igennem havde troet paa. Disse
							store Tænkere beviste den jo, denne begejstrede Digter godtgjorde jo i
							ethvert af sine Digte Aandens Uafhængighed af Sanseverdenen, dens Evne
							til at hæve sig over den, beherske den, omforme den. Hvor talte disse
							Mænd ud af hendes Hjerte! Og i sin Beundring for disse Lærdomme, for
							Tysklands højtstemte, aandsløftede Væsen var det, at hun gav sig til at
							skrive sin Bog De l'Allemagne, som Tacitus i sin
							Tid havde skrevet sin Bog De Germania, for at
							vise sine Landsmænd et stort Eksempel paa sædelig Renhed og aandelig
							Friskhed.Hun havde altid anset Begejstringen for den frelsende Magt. Hun havde i
								Corinna sagt, at hun kun kendte to virkelig
							adskilte Klasser af Mennesker, den, som formaar at sværme for Noget, og
							den, som ringeagter Sværmere. Det har forekommet hende, som havde hun i
							Datidens Tyskland fundet selve Sværmeriets Fædreland, det Land hvor det
							var Religion og hvor det fremfor noget andet Sted paa Jorden blev holdt
							i Ære. Derfor ender hun ogsaa sit Værk med et Afsnit om Entusiasmen. Men
							denne Tro paa Begejstringen, paa Indbildningskraften og rent aandelige
							Magters Virke-Evne ledede hende til mange overilede og indskrænkede
							Domme. I sin Glæde over den filosofiske Idealisme i Tyskland behandler
							hun den empiriske Naturvidenskab med den mest naive Overlegenhed: Den
							fører, mener hun, til Intet uden til en mekanisk Opdyngen af
							Kendsgerninger. Naturfilosofien derimod, der har gjort den Opdagelse, at
							Menneskeaanden kan udlede alle Videnskaber af sig selv ved
							Fornuftslutninger, som med andre Ord anser Altet for dannet efter den
							menneskelige Aand som Forbillede, synes hende salomonisk Visdom. «Det er
							en skøn Anskuelse, siger hun, der stræber at finde Ligheden mellem den
							menneskelige Aands Love og Naturens Love og der betragter den legemlige
							Verden som et Billede paa den aandelige.» I sin Glæde over denne Læres
							Skønhed har hun manglet Blik for hvor usand den var og hvor ufrugtbar
							den snart vilde vise sig at være. Hun roser Franz Baader og Steffens paa
							de største engelske Naturforskeres Bekostning. Hun har efter sine
							romantiske Venners Mønster et venligt Ord tilovers for synske Tilstande
							og Stjernetyderiet, kort sagt for enhver  Foreteelse, der taler til Fordel for Læren om Aandens overgribende
							Magt.Allerede mange Aar før havde et imod hende rettet fransk Flyveskrift havt
							Titlen L'Antiromantique. Nu var det romantiske
							Hang blevet stærkere og stærkere udpræget hos hende. Spiritualismen som
							saadan syntes hende det Gode, det Skønne, det Sande i Kunsten som i
							Filosofien. Deri ligger det, at hun paa en Gang er altfor overbærende
							mod den fremstræbende romantiske Skoles Misfostre, særlig hendes
							Omgangsven Zacharias Werners Dramer, og altfor vildfarende overfor
							Goethe, hvis Storhed snarere foruroliger end henrykker hende, og hvem
							hun snart undskylder snart anfører med den Tilføjelse, at hun ikke vil
							forsvare Aanden i hans Værker. Hun indleder sin Prosa-Oversættelse af
								Bruden fra Korinth med de Ord: «Jeg vil
							visselig paa ingen Maade forsvare hverken Øjemedet med dette Digt eller
							Digtet selv, men det synes mig, at man ikke kan andet end føle sig
							slaaet af dets fantastiske Kraft,» og hun slutter sin iøvrigt vellykkede
							Redegørelse for Faust's første Del med disse
							Ord: «Dramaet Faust er visselig ikke noget
							Mønster. Hvad enten man betragter det som Frembringelse af et digterisk
							Raseri eller af en forstandsdyrkende Livstræthed, saa
								er det at ønske, at slige Frembringelser ikke gentager sig» og
							hun tilføjer kun som Modvægt en Bemærkning om Goethes Geni og Digtets
							Tankerigdom. Saa uimodstaaeligt lededes selv en Aand som hendes af
							Tidsstrømningen i hendes Fædreland og det religiøse Tilbageslag, den
							førte med sig. Kun for det Virkelighedsfjerne i Tysklands Aandsliv havde
							hun Blik og Medfølelse, den tyske Forguden af Verdensaltet hverken følte
							eller forstod hun; den ængstede hende, og den kække Opdageraand, som
							havde vovet Springet ned i saa mange Dybder, trak sig stejlende og sky
							tilbage fra den.Og dog laa her Nøglen til den hele nyere Udvikling i Tyskland. Spinozas
							Filosofi havde uden at Samtiden forstod det ligget bagved Lessings hele
							glimrende Fejde mod Kirkelæren; men umiddelbart efter hans Død havde
							Læseverdenen en dobbelt Overraskelse: af Striden mellem Mendelssohn og
							Jacobi fremgik det Forfærdelige, at Lessing havde levet og var død som
							Spinozist, og samtidigt viste det sig, at selv Jacobi var af den Mening,
							at al gennemført Filosofi nødvendigvis maatte føre til Spinozisme og
							Panteisme. Han søgte at redde sig selv derfra ved at anvise Erkendelsen
							en anden Vej end Bevisførelsen, nemlig den  umiddelbare Vished gennem Følelsen. Men
							Panteismen laa fra nu af i Luften, og fra det Øjeblik af, da Goethe
							efter sin første Læsning af Spinoza, betaget og henrevet, betegner sig
							som Spinozist, og det for ingensinde mere sit lange Liv igennem at blive
							Spinoza utro, fra dette Øjeblik af er Panteismen sat paa Tronen i den
							tyske Literatur, og under et Kor af de skønneste Poesier, under en
							Illumination af filosofiske Tanker, der i den nyere Tid aldrig før var
							set saa glimrende og saa rig, fejrer nu denne den ny Tids Aand i
							Tyskland sin Formæling med Antikens paany tillivekaldte Skønhed, ligesom
							Faust i Tidsalderens berømteste Digterværk højtideligholder sit Bryllup
							med Helena, der i Digtet staar som den græske Oldtids Symbol.Den store hedenske Renæssance, der i Italien var bleven; indvarslet af
							Aander som Leonardo og Giordano Bruno, i England af Aander som
							Shakespeare og Bacon, kommer nu til Tyskland, og den nye Aandsretning
							finder Næring i den af Winckelmann og Lessing fremkaldte Begejstring for
							den græsk-hedenske Oldtid. Schiller skriver Die
								Götter Griechenlands, Goethe Die Diana der
								Epheser og Die Braut von Corinth. Da
							Grækenland var gaaet tilgrunde, hørte hin Skipper, der en Nat sejlede
							langs de græske Kyster, det Raab lyde ud fra Strandbreddens Skove: «Den
							gamle Pan er død.» Men nej, den gamle Pan var ikke død, han slumrede
							kun. Og han vaagnede op i Italien under Renæssancetiden, han blev
							anerkendt og hyldet som den levende Gud i Schellings, i Goethes, i
							Hegels Tyskland.Ja den nye tyske Aand viste sig endnu mere panteistisk end den antike.
							Naar den antike Græker stod ved et pragtfuldt Vandfald, som f. Eks. det
							ved Tibur i Nærheden af Rom, da personliggjorde han hvad han saa. Hans
							Øje drog Omrids af skønne, nøgne Kvinder, Stedets Nymfer, i Kaskadens
							faldende Strømme; Skumsløvet var deres flagrende Haar, han hørte deres
							overgivne Piasken og Latter i Vandets Rislen og i den hvirvlende Lyd af
							Skummet, der sprøjtede imod Klippen. Med andre Ord: den antike Betragter
							personliggjorde den upersonlige Natur. Den antike Digter forstod ikke
							Naturen; hans egen Personlighed var ham altfor stærkt i Vejen; den
							afspejlede sig overalt for hans Øje. Han saa ikke andet for sig end
							Personer.Lige omvendt en stor moderne Digter som Goethe eller Tieck, hos hvem det
							hele Følelsesliv er panteistisk. Han upersonliggør bestandig sit eget
							Jeg for at forstaa Naturen. Overfor 
							Vandfaldet sprænger han sit snevre Selv. Han føler sig glide, falde,
							omhvirvles med disse skummende Vande. Hans Væsen strømmer ud af Jegets
							snevre Ring og flyder bort med disse Strømme. Hans elastiske Bevidsthed
							udvider sig, han optager den ubevidste Natur i sit Væsen; han glemmer
							sig selv over hvad han ser, ligesom den, der hører en Symfoni, gaar op
							og forsvinder i det, han hører. Og saaledes overalt. Som hans Væsen
							strømmer med Bølgerne, saaledes flyver og klager det med Vinden, sejler
							med Maanen over Himlen, føler sig som Et med det formløse Alliv.Det var denne Panteisme, som Goethe hævdede i det bidende Epigram:Was soll mir euer HohnUeber das All und Eine?Der Professor ist eine Person,Gott ist keine.Det var denne Panteisme, som han udfoldede i Faust, og som ligger saa dybt i den tyske
							Natur, at selv den romantiske Skole, der modvirker Antikens Genfødelse,
							tiltrods for den lønlige Stræben mod Katolicismen er ligesaa panteistisk
							som Holderlin og Goethe. Forgudelsen af Verdensaltet er her den
							Understrøm, som bryder sig sin ustanselige Bane midt imellem alle de
							Diger og Sten, der ophobes paa dens Vej.Fru de Staël havde ikke ikke Øje for dette. Hun var af sin
							Omgangskres revet ind med i den Bevægelse, som foregik paa Overfladen,
							saa og følte kun den. Og denne Bevægelse var den romantiske Reaktion.Den saa yderligt gaaende og i Virkeligheden for en moderne Germaner saa
							lidet naturlige Tilbøjelighed til at være antik og klassisk, havde
							fremkaldt en heftig Modbevægelse. Goethe og Schiller var tilsidst gaaede
							saa vidt i deres bestandig stærkere og strengere Fastholden ved det
							antike Kunstideal, at de begge endte med gennem Kærligheden til den
							strenge, regelrette Kunstform at gøre et Skridt hen imod den Skole, mod
							hvilken de selv først havde vakt Uvilje, nemlig den klassiske Tragedie i
							Frankrig. Goethe havde oversat Voltaire's Muhamed, Schiller Racines Fædra, og
							saaledes var gennem disse to største tyske Digteres Stræben
							Opfattelserne af det Klassiske i Frankrig og Tyskland gaaede i Ledtog
							med hinanden. Men dette Forbund  maatte
							nødvendigvis give Signalet til Modstand. Antiken var saa streng; man
							længtes efter noget Farvet og Broget. Antiken var saa plastisk; man
							længtes efter noget Inderligt og Musikalsk. Antiken var saa græsk, saa
							kold, saa fremmed, hvem kunde udholde at læse Gothes Achilleïs eller Schillers Die Braut von
								Messina med dens højtidelige antike Kor! Havde man da ikke selv
							en Fortid? Man længtes efter noget Hjemligt, noget Tysk.Antiken var saa aristokratisk, og man havde drevet sit Sværmen for det
							Klassiske saa vidt, at man paany havde bragt den gamle Hofpoesi fra
							Ludvig den 14des Tid til Ære, men burde Kunsten ikke være for alle
							Klasser, burde den ikke sammensmelte Høje og Ringe? Man vilde have noget
							Enfoldigt, noget Folkeligt.Den klassiske Bestræbelse var endelig saa ædru: Lessings lyse
							Fornuftreligion var i Boghandler Nicolais Hænder bleven til den samme
							flade Forstandsanvendelse som i Slutningen af det forrige Aarhundrede
							slog saa godt an her i Danmark. Goethes Panteisme kunde ikke varme
							Massernes Hjerte, Scliillers Die Sendung Moses
							maatte jo være enhver Troende en Forargelse, og «poetisk» var jo
							endelig, naar Alt kom til Alt, ikke det Samme som «ædru». Man vilde
							sværme, man vilde beruses og begejstres, man vilde paany tro som et
							Barn, føle en Ridders Sværmeri og en Munks Henrykkelse, man vilde rase
							digterisk, man vilde drømme melodisk, man vilde bade sig i Maaneskin og
							mystisk fornemme Aandernes Svæven i Mælkevejen. Man vilde høre Græsset
							gro og forstaa hvad Fuglene sagde. Dybt ind i Maaneskinsnatten, dybt ind
							i Skovensomheden vilde man gaa.Man vilde have noget Enfoldigt; man var træt af Oldtidens Kultur og
							fordybede sig i Middelalderens rige, saa længe forsømte selsomme Verden.
							Et levende Hang til det Fantastiske og Vidunderlige bemægtigede sig
							Sjælene, og Myte og Æventyr bliver fra nu af de foreskrevne Kunstarter.
							Alle de gamle Folke-Æventyr og Legender samles, friskes op paany og
							efterdigtes ofte saa fortræffeligt som af den nye Skoles Digter Tieck i
								Den blonde Ekbert eller i Historien om den skønne
								Magelone og Grev Peter af Provence, men ogsaa ofte med en
							barnagtig Forgudelse af det formentlig poetiske Indhold i overtroiske
							Forestillinger, der kun har et rent videnskabeligt Værd som forvanskede
							Levninger af Oldtidsmyter. Novalis varslede i et ildfuldt Digt om den
							Tid, da man ikke mere vilde tro, i 
							Videnskaberne at finde Løsningen af Livets Gaader, men i Æventyr og
							Digte vilde finde Forklaringen af den evige Verdenshistorie, -
							da vilde «alt det forkerte Væsen» svinde bort for et hemmeligt Ord. «Alt
							det forkerte Væsen» - det samme, den franske Revolution med
							sine dumdristige Tanker havde villet afskaffe gennem blodige
							Omvæltninger og Krige, det skulde nu svinde som i Drømmen, som i
							Æventyret, for et Ord, saasnart blot Menneskene blev Børn igen. Man
							indbildte sig, at man vilde være hjulpen, naar man istedenfor hine
							Ideer, der lugtede af Krudt og Blod, havde faaet Ideer, der lugtede af
							Ammestuen.Man vilde fremdeles have noget Folkeligt. Man lagde Spirerne til den
							folkelige Bevægelse, der hos os f. Eks. gaar ud fra Grundtvig, efter at
							han som saa mange andre havde modtaget et stærkt Indtryk af den
							ungdommelige Varme, hvormed Romantiken af Steffens forplantedes
							hertillands og hvormed den henrev Ungdommen paa en Tid, da der endnu
							fandtes en Ungdom i Danmark. Med Rette følte man Sorg over den dybe
							Kløft, Fortroppens altfor raske Fremadskriden og de slettest stillede
							Klassers Udespærring fra Kulturen har afstedkommet mellem Dannede og
							Udannede, og med Rette opfordrede man Videnskabsmanden og Kunstneren til
							at iklæde sine Tanker og Følelser den simpleste, lettest fattelige Form.
							Men Bevægelsen kom hurtigt paa Afveje, da man indlod sig paa det
							afsindige Foretagende at vilde kalde første Linje tilbage for ikke at
							overanstrenge Efternølerne, ja næsten ønskede den hugget ned for at have
							hele Hæren samlet.Da man opgav Handlingens Drivfjeder, Troen paa Fremskridtet, opstod i
							Dramaet Skæbnetragedierne med deres fatalistiske Taabeligheder og
							fjantede Overtro. I Werners Tragedie Den 24de Februar
							minder Alt Heltinden om en udtalt Forbandelse og en gammel Brøde,
							naar det blot sker paa Aarsdagen derfor, den 24de Februar. Det gaar saa
							vidt, at da paa den Dag en Høne bliver slagtet, udraaber hun: «Den skreg
							mig imøde, Hønen, som skreg den en Forbandelse; den mindede mig om min
							Fader, da han laa og rallede i Døden» - og dette Stykke roser
							den ellers saa smagfulde Forfatterinde af Bogen om Tyskland. De
							dramatiske Satirer antog af anstrengt Barnlighed Marionetspillenes Tone
							(endog hos os betegner Heiberg sine første Stykker som Marionetspil);
							man blev mere og mere naiv; af Frygt for Selskabssalen, der regerede i
							det 18de Aarhundrede, tyede man til Barnekammeret.Skolens Førere var fødte Protestanter; men deres Retning mod
							Middelalderen og dens fromme Naivetet medførte nødvendigvis en Bevægelse
							mod Katolicismen. I den Sammenligning mellem antikiserende og folkelig
							Kunst, som Friedrich Schlegel havde anstillet i Europa og som Fru de Staël baade i Corinna og i Bogen om Tyskland støtter sig til, hed det efter
							en Paavisning af, at Geniet umuligt kunde bevare sin Svingkraft under et
							Arbejde med Æmner, som der udfordredes Hukommelsesværk og Lærdom til at
							tumle: «Saaledes er det ikke ved de Æmner, der tilhører vor egen
							Religion. Kunstnerne staar overfor disse Æmner personligt beaandede; de
							føler, hvad de maler og de maler, hvad de har set. Livet selv tjener dem
							da til Model, naar de vil fremstille Livet, medens de, naar de forsøger
							paa at hensætte sig i Oldtiden, maa frembringe deres Værker ikke efter
							det Liv, de ser om sig, men efter Bøger og Billedstøtter.»Vrangslutningen skjuler sig i Ordene «vor egen Religion»; thi hvilken var
							«vor egen Religion»? Protestantismen havde udviklet sig til en
							idealistisk Filosofi, der længst havde gjort fælles Sag med
							Revolutionen. I Aaret 1795 var to unge Mennesker, hvis Navne senere
							skulde blive verdensberømte, gaaede ud paa en ensom Mark og havde i naiv
							Begejstring over Revolutionen plantet et Frihedstræ. Det var Schelling
							og Hegel.Man gik da tilbage til Katolicismen. Men den italienske Katolicisme var
							endnu altfor klassisk, altfor antikt besjælet. En stor lys Kirke som St.
							Peter i Rom var altfor lidet hemmelighedsfuld, var, som Lamartine har
							sagt, ganske egnet til, naar engang al positiv Religion er forsvundet
							fra Europa, vedblivende at være Menneskehedens Tempel. I Italien følte
							man sig kun beslægtet med det prærafaeliske Maleri: i Spanien fandt man
							en beslægtet Digter i Galderon, imod hvis mystiske Andagt den først
							udbasunede Shakespeares Frisind og Virkelighedssans snart ikke mere
							kunde staa Prøve. Selv Heiberg sætter Galderon over Shakespeare. Ellers
							dyrkede man overalt og i alle Kunster Gotiken. Med Forkærlighed vendte
							man sig til Hjemmets Mindesmærker, til den Stil, som nordiske Barbarer
							(rigtignok Franskmænd) med deres dybe Følelsesinderlighed og deres
							udprægede Hang til Overtro og Gru havde avlet. Albrecht Diirer blev med
							sin folkelige Tyskhed og uskyldige Trohjertethed, men især formedelst
							sin Mystik, sine Hjorte med Kors mellem Takkerne og  alt sit symbolske Krimskrams helgenviet af de
							tyske Romantikere, og selv hos os paastod Oehlensläger og hans Søster at
							kunne se meget mere i Albrecht Dürer end andre Mennesker kunde finde.
							Smitten var saa stærk, at selv Gulnares, Alis og Gulhyndis Digter
							indbildte sig at sværme for Mystiken. Man havde rigtignok ikke Hjertet
							fuldt af de gudelige Tiders religiøse Kvaler og Forhaabninger, men de
							gotiske Formers Selsomhed og den Overspændthed, der gav sig Luft i
							Gotikens kunstneriske Sindbilleder, svarede til den sygelige Fantasis
							Unatur og Uro hos disse Moderne. Det er betegnende, at den naive
							Oehlenschläger, da han første Gang traf sammen med den romantiske Skoles
							Førere, i hvem han ventede at finde en Gruppe magre og begejstrede
							Asketer, med Forundring, Ansigt til Ansigt med Hovedmanden Friedrich
							Schlegel, saa (efter hans egne Ord) «et ironisk fedt Ansigt glinse sig
							sangvinsk imøde.»Under den lidenskabelige Stræben bort fra den græsk-romerske Oldtid var
							imidlertid Fr. Schlegel kommen til at udføre sin eneste sande, men denne
							Gang ogsaa store, videnskabelige Bedrift; han grundede Sanskritstudiet
							og aabnede dermed den europæiske Kultur en ganske ny Bane. Han lagde
							Grundvolden først til én helt ny Sprogvidenskab, der udviklede sig
							jævnsides med den græsk-romerske som indisk-østerlandsk, dernæst til en
							anden helt ny Sprogvidenskab, der medomfattede den græsk-romerske: det
							sammenlignende Sprogstudium, Filologien som Naturvidenskab.Foreløbigt blev Hinduens Ørkesløshed Idealet: det betragtende Liv, det
							rene Planteliv. Det er dette Forbillede, som forherliges i Schlegel's
								Lucinde, ligesom det senere, da det tilegnes
							af den romantiske Skole i Frankrig, varieres i Théophile Gautier's Fortunio. Det er det, som skimtes i
							Oehlenschlägers geniale Lediggænger Aladdin, og det er dette Ideal, som
							bestandig foresvæver Æstetikeren i Enten-Eller,
							der, som Kierkegaard selv, er opfødt med Læsning af Tysklands romantiske
							Digtere. Man jævnføre hans Ord: «Min Tid deler jeg saaledes: den halve
							Tid sover jeg, den anden halve drømmer jeg. Naar jeg sover, drømmer jeg
							aldrig, thi at sove er den højeste Genialitet.»Goethe havde som Olding tyet fra Nuets Larm til Østerland og havde
							skrevet sit Vestøstlige Divan. Romantikerne
							fulgte kun hans Spor. Men snart fik deres Lære en egenlig filosofik
							Grundvold ved Schelling, hvem Indtrykket af Franskmændenes  religiøse og politiske Udskejelser havde
							skræmmet og omvendt. Som Goethe var flygtet til det fjerne Asien,
							saaledes flygtede Schelling fra den forstyrrende Omverden til den
							fjerneste Fortid og fandt der Sandhedens og Livets Kilder. I Modsætning
							til Oplysningstidens Mening, at Menneskeheden langsomt havde arbejdet
							sig fremad og opad fra Barbari til Kultur, fra Drift til Fornuft,
							erklærede han Menneskeheden for sunken, det vil sige sunken fra en
							Tilstand af højere Dannelse, i hvilken den nød en Opdragelse, som
							foretoges af højere Væsener, en Aandeslægt. Saa skete der et Fald, og i
							Forfaldets Tidsrum viste der sig kun faa saadanne Lærere, højere
							Væsener, Profeter, Genier som Schelling selv, der arbejdede paa hint
							fuldkomne Livs Genoprettelse. Vi Nulevende véd, at Videnskabsmændene har
							givet Revolutionsmændene Ret og Schelling Uret; vi som lever i Charles
							Darwin's Tidsalder, antager ikke mere Muligheden af en oprindelig
							paradisisk Tilstand og et Fald. Der er ingen Tvivl om at Darwin's Lære
							vil slaa Rettroenhedens Moral til Jorden ganske som Copernicus's Lære
							slog den rettroende Dogmatik til Jorden. Som Copernicus's System
							berøvede Kirkens Himmerig dets udvortes Sted, saaledes vil engang
							Darwin's Lære berøve Kirkens Paradis dets.Men dette var dengang ikke indset, og Schelling viste tilbage til
							Urverdenen, hvor Sagnene om Guder og Halvguder syntes ham historiske
							Kendsgerninger, og saaledes kom han da til at prise Mytologien som det
							største af alle Kunstværker, der var modtageligt for en uendelig
							Udlægning, og en uendelig Udlægning vil sige en vilkaarlig. Man har her
							i Spiren den Grundtvigske Mytefortolkning med dens uvidenskabelige og
							upaalidelige Behandling af de nordiske Gudesagn.Men Bortvendeisen fra Samfundsinteresserne finder et endnu bestemtere
							Udtryk i Schellings Fordybelse i Naturen. Ligesom det efter Mystikernes
							Forestilling var Guds Indbildningskraft, som tænkende skabte Verden,
							saaledes var det for Schelling alene den tilsvarende Kraft i Mennesket,
							som formaaede at give Menneskets aandelige Frembringelser ideal
							Virkelighed.Det er da denne væsenlig kunstneriske Kraft, den saakaldte intellektuelle
							Anskuelse, det vil nærmest sige den efter Fornuftlove virkende
							fuldstændige Fantasi, om hvilken Schelling, der her øjensynligt staar
							under Indflydelse af Tidens æstetiske Kritik, paastaar og hævder, at den
							alene baner Vej til Filosofi, Vej til 
							Indsigt i Væsensenheden af det Tænkte og det Virkelige. Ja, selve denne
							intellektuelle Anskuelse var ikke blot Vejen, den var Maalet. Og denne
							Sammenblanding af Redskabet og Værket betegner Indtrædelsen af en
							fuldstændig, almindelig Forvirring i den romantiske Poesi og Videnskab,
							idet Videnskaben snart drives med Kunstens Midler, saa man fantaserer i
							Gisninger istenfor at forske, snart omvendt Poesien og Kunsten drives
							med Filosofiens og Religionens Midler, saa Digterværkerne bliver rimet
							Tankedrøftning og deres Helte bestøvlede Ideer, medens Kunstværkerne
							forgæves søger at dække Mangelen paa legemlig Form med den katolske
							Andagts og Kærligheds Kaabe. Man indbildte sig, at denne nye
							Naturfilosofi for evigt skulde gøre alt Erfaringsstudium af Naturen
							overflødigt; men vi, som har set Naturfilosofiens uendelige Afmagt og
							som lever i en Tidsalder, hvor den empiriske Naturforskning har
							forvandlet Jordens Udseende og beriget Menneskelivet gennem Opdagelser
							og Opfindelser uden Mage, véd ret vel, at de reaktionære Bestræbelser
							ogsaa her førte til Nederlag, og at Livet selv paatog sig at gendrive
							Vildfarelsen. Men hvad der i denne Lære for os Danske især har
							Betydning, det er den kraftige Hævden af den guddommelige Fantasi som
							Skabningens Kilde og af den menneskelige Fantasi som Kilden til al
							kunstnerisk Frembringen; thi her staar vi ved Modertanken til Aladdin og
							føler med Haanden det Hjerteslag, som i Aaret 1803 driver Blodet helt ud
							i det Yderpunkt af det store germansk-gotiske Legeme, som betegnes ved
							Navnet Kjøbenhavn.I hvilken Grad alle de nye Anskuelser maatte gribe Oehlenschläger, er let
							at forstaa. Romantikerne lovpriste Fantasien over Alt i Verden, den var
							den egenlig guddommelige Gave. Hvem kunde dette gribe som ham, hvis
							Opfindelsesevne afløste Baggesens og det 18de Aarhundredes Evne til at
							tumle Omgangssproget. Romantikerne priste Myteverdenen som den højeste,
							den ægte. Der sad nu netop han med en hel ny Myteverden, den nordiske,
							som med en Skat, der blot behøvede at hæves. Fr. Schlegel og Novalis
							havde istemmet: Vi maa finde en ny Mytologi, der for os kan være det
							samme som den antike for Grækere og Romere. Men de søgte forgæves eller
							fandt kun Katolieismens gamle Myter. Han alene behøvede ikke at søge;
							ham faldt Appelsinen ned i hans Turban. Romantikerne troede paa en
							højere Fortidstilstand, hvorfra Slægten var sunken: og overfor  ham stod netop et Folk, hvis Fortid
							langt overstraalede dets Nutid, som ønskede at glemme deone mørke Nutid,
							og hvis Trang det var at se sig selv forherliget gennem Forherligelse af
							dets Barndomsdrømme og Ungdomsbedrifter. Saaledes forklares det, at der
							kun udfordredes et Ord af Steffens for til Overraskelse for denne og
							alle Andre at løse Fortryllelsen, som bandt hans Tunge.En sund, god Side af Skolens Bestræbelser var overhovedet den, som gik ud
							paa at udvide den snevre Kres af Æmner, som de antike Stoffer afgav, og
							at aabne Blikket saavel for det Ejendommelige hos de fremmede moderne
							Folk som for Ens egen Nations Særpræg. Saaledes blev Skolen
							fædrelandskærlig, og fædrelandskærlig i alle Lande. Men iøvrigt opstod
							allerede nu i Tyskland den samme Tilbøjelighed til Udflugter ind i
							fremmede Egne, som senere greb den franske Romantik paa Victor Hugos
							Tid. Forgængeren var Herder med sin beundringsværdige Sans for de
							forskellige Folkeaanders Frembringelser. A. W. Schlegels kritiske og
							oversættende Virksomhed fulgte. Hans berømte Forelæsninger over den
							dramatiske Literatur, der fremkommer umiddelbart før Magternes Indmarche
							i Paris, forklarer det græske, engelske og spanske Teater, men
							indeholder de bitreste og voldsomste Angreb paa den franske Smag og det
							franske Drama. Han nøjes ikke med at angribe Tragikerne; selv Moliére
							behandler han med plump og uforstandig Ringeagt. Det er lærerigt at
							sammenligne denne Bog med dens samtidige Modstykke Fru de
							Staëls De l'Allemagne. Schlegel er
							ligesaa misforstaaende og hadefuld overfor Frankrig som hun er
							samfølende og forstaaende overfor Tyskland. Til Gengæld forklarer han
							med fin og dyb Sympati saavel Shakespeare som navnlig den af ham selv
							opdagede Calderon for sine Landsmænd. Hans Opfattelse af disse Digtere
							har imidlertid en stor Mangel ved Siden af et stort Fortrin.Fortrinet er det, at Alt kommer til sin Ret, hver mindste
							Ejendommelighed. Da han senere udfører sine vellykkede Oversættelser af
							mange Shakespeareske og nogle Calderonske Stykker, føler man hvilke
							Fremskridt Forstaaelsen af fremmed Digtning har gjort, siden Schiller i
							sin Oversættelse af Macbeth tilskar Stykket efter antikiseren'de
							Fordomme og skar alt det Drøje og Djærve bort.Mangelen er hos Schlegel den samme som hos hele Skolen, den samme, der
							hos os i Danmark fra Skolen af strækker sig  udover den følgende Tid, den, at Opfattelsen af
							Poesien bestandig som stemplet af germansk Ensidighed er i den Grad
							oversanselig og almen, at den historiske Opfattelse fortrænges og ikke
							kan komme til sin Ret: Man har det ene ubetingede Mønster efter det
							andet. Som Grækerne og Aristoteles havde været ansete for de afgjorte
							Mønstre i Frankrig, saaledes blev nu f. Eks. Shakespeare det ubetingede
							Mønster i Poesi eller (som hos os i Kierkegaards Enten-Eller) Mozart det ubetingede Mønster i Musik. Den
							historisk-paalidelige Opfattelse, der i sin Ædruelighed ingen
							fuldstændige Mønstre kender, skydes aldeles tilside. Det ypperlige Værk
							bliver Forbilledet for en Digtart, en legemliggjort Rubrik. Saaledes er
							f. Eks. hos os for Heiberg St. Hansaften-Spil
							«den fuldkomneste Realisation af det umiddelbare Drama i lyrisk
							Form.» Man tegner Systemer hvor Digtarterne og Digterværkerne skyder ud
							af hinanden som Grenene paa et Træ, istedenfor at studere dem i deres
							Sammenhæng med Kulturen, med det hele Liv. Man tror f. Eks. at Tragedien
							har en sammenhængende Historie paa langs, *dolgoeO* at den engelske
							Tragedie staar i mere end middelbar Slægtskabsforbindelse med den
							græske, da dog Tragedien ikke avles af andre Folkeslags Tragedier, men
							fremgaar af de Omgivelser, den Kultur, den hele aandelige Kres, i
							hvilken den bliver til.Imidlertid: man fik alle Bomme slaaede ned, hele Verden laa aaben for
							Digterens Øjne, han havde Lov til at vælge sine Æmner, hvor han havde
							Lyst. Vi har denne livfulde Trosbekendelse i vor egen Literatur i
							Oehlenschlägers smukke Digterens Hjem:Det strækker sig fra Spitzbergs hvide Klipper,For Syndflods ældste Lig en hellig Grav,Til hvor den sidste Tange slipperI Søndrepolens øde Hav.Det var det frigørende kritiske Løsen, som tonede fra den romantiske
							Kritik.Den kortfattede, sammentrængte Udsigt, som her er givet over
							Bestræbelserne i den Skole, Ansigt til Ansigt med hvilen. Værket Om Tyskland blev til, vil allerede have antydet
							Læseren, paa hvilke Punkter Fru de Staël følte sig i
							Overensstemmelse med Skolen og hvorledes og hvorvidt den kan siges at
							drage Forlængelseslinjer af hendes literære Baner. Dens ihærdige] Kamp
							mod det 18de Aarhundredes Filosofi tiltalte hendes Hjerte;  Schelling kaldte jo selv sit hele System for
							Reaktion mod Forstandstidsalderens Oplysning og Afklaring. Dens dybe
							Agtelse for poetisk Ildhu, dens kritiske Frisind stemmede overens med
							hendes egne Tilbøjeligheder og Fordomme. Den romantiske Lære om
							Fantasiens Værd og Betydning vakte hendes Bifald, men selve Skolens
							Opfattelse af Fantasiens Væsen var hende uforstaaelig. Romantikerne gik
							ud fra at der til Grund for Alt laa en uafbrudt frembringende, ligesom
							gøglende Indbildningskraft, der med guddommelig Ironi bestandig
							tilintetgjorde sine egne Frembringelser, ligesom Havet opsluger enhver
							af sine egne Bølger, og mente at Digteren, denne Skaber i det Smaa, paa
							lignende Maade burde staa ironisk overfor sine digtede Figurer og sit
							hele Værk og med Forsæt sønderbryde Illusionen deri. Fru de
							Staëls Forstand var altfor praktisk til at hun kunde gaa ind
							paa denne spidsfindige Lære, om hvilken hun havde mangen hed Ordstrid
							med sine romantiske Venner. Til Gengæld nærmede hun sig Skolen paa et
							afgørende Punkt:Som hele det første Hold af de i Reaktionen mod det 18de Aarhundrede
							indviklede Forfattere blev hun med Aarene mere og mere positivt
							religiøs. De filosofiske Indtryk fra Revolutionstiden udslettedes
							efterhaanden og istedenfor dem traadte stedse alvorligere Forsøg paa at
							tilegne sig Tidsalderens opdukkende gudelige Ideer. Hun, der i sin
							Ungdom havde staaet stridbar overfor Chateaubriands Hævden af de
							kristelige Æmners, Overlegenhed i Kunsten, slutter sig nu ganske til
							hans æstetiske Grundsyn. Han gaar uden Forbehold ind paa Romantikernes
							Lære om at den moderne Poesi og Kunst maa bygge paa Kristendommen, paa
							lignende Maade som den antike har støttet sig til de græsk-romerske
							Gudesagn, og idet hun mere og mere lever, lytter og taler sig ind i
							Forvisningen om, at det 18de Aarhundrede var fuldstændigt paa Vildvej,
							og idet hun overalt træffer Aander, som er vendte tilbage til Fortidens
							gudelige Følelser, mener hun at Idealismen i Erkendelseslæren, der for
							hende som Kvinde er det gode Princip, og Indgivelsen i Poesien, der for
							hende som Digterinde er det fra Regeltvangen frelsende Princip,
							nødvendigvis maa forny den aabenbarede Religions Herredømme, siden
							Sensualismen, hvis Grundsætninger i Tænkelære og Kunstlære er hende
							imod, har bekæmpet Religionen som en Fjende. Og saaledes havner hun i
							sit Værk om Tyskland i den lidenskabelige og uretfærdige, mange Gange
							pinligt indskrænkede  Reaktion imod det
							18de Aarhundredes aandelige Frihedsstræben, som samtidigt var kommen til
							Udbrud hinsides Rhinen og som paa Frankrigs egen Grund skulde naa sin
							højeste Virkekraft.XIVFru de Staëls Bog om Tyskland var et Blik ind i Fremtiden og ud
							over Frankrigs Grænser; det var i mange Maader en Spaadom om
							Beskaffenheden af det 19de Aarhundredes opvoksende Literatur. Men den
							Gruppe af Aander, hvortil Forfatterinden hører, havde ikke fuldendt sit
							Hverv, om den ikke havde fuldstændiggjort sine Fremtidsvarsler med et
							omfattende Tilbageblik over det 18de Aarhundredes Aandsliv.Dette Tilbageblik gaves aldeles samtidigt (1809) af Barante i hans
							mærkværdige Bog Om den franske Literatur i det 18de
								Aarhundrede.Prosper de Barante, født 1782 i en gammel og fornem Embedsmandsfamilie i
							Auvergne, er den eneste af denne Gruppes Mænd, der ikke kan betegnes som
							Emigrant; thi han havde modtaget et kejserligt Embede som Præfekt i
							Vendée. Men hans Bog har ganske Emigrantliteraturens almindelige Præg,
							og dette er intet Under; han levede udenfor Paris, han hørte til de
							Landsforvistes nærmeste Omgangskres, særligt til Fru de Staëls,
							og han var ilde set af Regeringen paa Grund af sine hyppige Besøg i
							Coppet. Han delte ogsaa hendes under Kejserdømmet saa kætterske
							Forkærlighed for fremmed, særlig tysk Literatur, og oversatte senere
							alle Schillers Skuespil. Efter Kongedømmets Genoprettelse erhvervede han
							sig politisk Indflydelse som Medlem af det lemfældigt frisindede Parti.Det Værk om Frankrig i det 18de Aarhundrede, hvormed han 27 Aar gammel
							første Gang optraadte i Literaturen, røber en Modenhed og et Maadehold,
							som overrasker hos saa ung en Forfatter, men som forklares dels ved en
							vis Mangel paa Fyrighed i Naturanlægget, dels ved Forfatterens Værdighed
							og Holdning som Øvrighedsperson. I alle de Bøger, vi har underkastet et
							Gennemsyn, laa uudtalt en Dom over det 18de Aarhundrede; i denne
							fremtræder den første sammenhængende Udsigt derover og Værdsættelse
							deraf. Oversigten er kortfattet men fortrinlig, Opfattelsen er
							filosofisk begrundet, Fremstillingen er klar og  lidenskabsløs, men selve Værdsættelsen er højst
							mangelfuld, paa ethvert Punkt betinget og indskrænket af de Grænser, ud
							over hvilke Emigrantliteraturen ikke formaaede at se. Denne Opgørelse
							med det forløbne Aarhundrede, i hvilken det nye Slægtled endegyldigt
							siger sig løs fra det gamle, er ikke selv endegyldig og langtfra saa
							upartisk som den er lidenskabsløs. Thi vel har Barante den redeligste
							Vilje til at dømme upartisk, og har, som han fremhæver, den Betingelse
							derfor, at han ikke tilhører den Slægt, der umiddelbart har deltaget i
							Revolutionens Begivenheder som Angriber eller Forsvarer af den gamle
							Samfundsorden, men hans Evne er ikke saa uhildet som hans Vilje; hans
							hele Udvikling bæres ham selv ubevidst af Tilbageslaget mod det
							Aarhundrede, hvis Væsen han som Betragter og Tænker vil forklare.Barantes Grundsynspunkt er frugtbart og var dengang sært. Han hører rundt
							om sig Paastande, der gaar ud paa at gøre det 18de Aarhundredes
							Forfattere ansvarlige for de Omvæltninger, der ved Aarhundredets
							Slutning har rystet Frankrig til dets Grund, og finder disse Paastande
							grundløse; de gør, synes han, hine Skribenter stor Uret, fordi de
							tillægger dem altfor stor Betydning. Havde Bygningen ikke været
							faldefærdig, vilde et Pust fra Literaturen ikke have kunnet kaste den
							overende. Samtidigt med Nodier og Fru de Staël former og
							forklarer han da Sætningen: Literaturen er et Udtryk for
							Samfundstilstanden - og ikke dens Ophav. Syvaarskrigen har
							efter hans Opfattelse havt en ganske anden Indflydelse paa
							Myndighedernes Svækkelse i Frankrig end Encyclopædien, og den Ufromhed,
							der herskede ved den gamle Ludvig den 14des Hof paa samme Tid som Kongen
							med Grusomhed forfulgte Protestanter og Jansenister, har paa en ganske
							anden Maade undergravet Ærbødigheden for Religionen end Tænkernes Angreb
							og Spottérier. Det er langt fra at han vil fremhæve nogen særdeles
							Fortjeneste ved det forgangne Aarhundredes Liteatur, men han betragter
							denne kun «som et Kendetegn paa denr almindelige Sygdom». Med historisk
							Skarpblik søger han Forvarslerne for Kongedømmets Sammenstyrtning. Han
							finder dem allerede i Efterdønningerne af Frondens Kampe mod Mazarin.
							Kuede af Richelieu's Jernhaand havde Fyrsterne, Adelen, Embedsmændene,
							alle de Store skiftevis henvendt sig om Hjælp til den brede Befolkning
							og derved efterhaanden alle tabt i Værdighed og Anseelse. Kongens
							Myndighed var den eneste, der blev 
							staaende urørt. Oppositionens Bølger gik da lige til Tronens Fod, men de
							stansede der, og under den første Halvdel af Ludvig den 14des
							Regeringstid hævedes Tronen i endnu mere ensom Majestæt over den
							almindelige Jævnhøjde; Richelieus Værk var fuldbragt: enhver Myndighed i
							Landet var tilintetgjort med Undtagelse af Kronens. Der udfordredes da
							kun, at denne ene tilbagestaaende Autoritet blev nedbrudt, for at alle
							Samfundets Myndigheder skulde staa berøvede den Agtelse, der udgjorde
							deres Styrke, og det skete tilfulde under Ludvig den 14des ynkværdige
							Alderdom, Regentskabets frække og Ludvig den 15des letfærdigt taabelige
							Herredømme.Det 18de Aarhundredes Filosofi var da efter Barantes Opfattelse ikke
							Enkeltmands vilkaarlige Værk, men en almindelig Aandsretning i Folket;
							denne Filosofi blev saa at sige nedskrevet efter Folkets Diktat. Den var
							dog ikke mere værd for det; det staar for Barante som var dens Gerning
							den at omstyrte en letfærdig og uretfærdig Samfundsorden paa en
							letfærdig og uretfærdig Maade. Men hvad der saaledes skete var
							uundgaaeligt, var nødvendigt. Den fasteste Tro paa historiske Love er
							Sjælen i Barantes Bog. «Den menneskelige Aand,» siger han, «synes
							uigenkaldeligt bestemt til at gennemløbe en den foreskreven Bane ligesom
							Stjernerne gør.» Han véd, at der til alle Tider er en nødvendig
							Forbindelse mellem Bogverdenen og Samfundstilstanden; men medens
							Forholdet imellem dem til sine Tider er dunkelt, maa søges med
							Skarpsindighed og paavises med Omhu for at staa anskueligt og klart,
							synes dette Forhold ham i hin Tidsalder at være saa øjensynligt, at der
							ikke behøves nogen fin Iagttagelse for at skelne det.Aarsagen hertil finder han først i de Skrivendes Forhold til deres
							Læsekres: l tidligere Tider havde deres Antal været ringe; tyndt spredte
							over hele Europa havde de skrevet i et dødt Sprog; der gaves dengang
							ingen Selskabelighed, og Samtalen var endnu ingen Magt. Forfatterne
							skrev ikke for noget Samfund, men for hinanden, og Samfundet betragtede
							dem til Gengæld som afskrækkende Pedanter. Men efterhaanden udbredte
							Dannelse og Oplysning sig i de højeste Klasser, og Skribenterne traadte
							i Forhold til dem; de skrev for Fyrster, Hofmænd, Fornemme, for den
							lille Kres, der ikke behøvede at arbejde. Paa Ludvig den 14des Tid søgte
							Forfatterne at behage denne Kres og følte sig smigrede ved dens Bifald.
							Dog lidt efter lidt skred 
							Civilisationen saavidt frem, at der dannedes et virkeligt Publikum for
							Literaturen, et Publikum, som stillede Forfatterne uafhængigt overfor de
							Mægtige. Frederik den Anden af Prøjsen, der for at give sit Rige Glans
							havde kaldt Voltaire til sit Hof, behandlede ikke ham med den
							Overlegenhed, hvormed Ludvig den 14de havde behandlet Moliére; han
							syntes at stille ham som Ligemand ved sin Side; den højeste politiske
							Magt og den største aandelige Overlegenhed i Samtiden holdt sig et
							Øjeblik i Jævnhøjde med hinanden uden at Nogen følte den Tid nærme sig,
							da disse to Magter skulde erklære hinanden Krig; Og i den sidste Halvdel
							af det 18de Aarhundrede stod de Skrivende og det hele vidtstrakte
							Samfund i et uafbrudt Vekselforhold.I Oldtiden havde en Filosof været en streng og systematisk Tænker, der
							ligegyldig for det Bifald, han vandt, udviklede en sammenhængende Lære.
							Nu havde Ordet skiftet Betydning: Filosofen var ikke en ensom Tænker,
							men en Verdensmand, der samtalede endnu langt mere end han skrev og
							lærte, som bestandig søgte at behage Omgivelserne og vinde deres Bifald,
							og. som kun kunde gøre det ved at forvandle sig til deres Organ. Hvor
							mægtigt Tidsaandens Herredømme over de enkelte Skribenter var, ser
							Barante bevist ved den Omstændighed, at de Forfattere, der som Abbed de
							Mably f. Eks. havde den mest levende Uvilje mod Filosoferne af den
							herskende Skole, dog lignede dem, de vilde bekæmpe, og ad andre Veje kom
							til samme Resultater. Og Forklaringen af at Publikum før Forfatterne
							kunde give sig til at kaste Vrag paa al historisk Overlevering, paa alle
							nationale Erindringer for at efterstræbe tilræsonnerede Idealer, finder
							han i de højere Samfundsklassers unationale, klassiske Opdragelse. I
							Skolen havde Barnet lært at stave Epaminondas's og Leonidas's Navne
							længe før det hørte Bayards eller Duguesclins; det stod Drengen frit for
							at beundre den trojanske Krig; men at beundre Korstogene - det
							var uhørt. Romerretten og alle dens fra en Enevoldsmagt stammende
							Grundsætninger havde efterhaanden fortrængt de germanske Retsregler, der
							var udsprungne af et frit Folks Liv. Hvad Under da, at Forfatterne, naar
							de søgte deres Stoffer i Oldtiden og sværmede for Hellas og Rom, fandt
							villigt Øre i det franske Samfund! Hvad Under at ogsaa i Literaturen den
							nationale Overlevering blev foragtet og afbrudt!Efter saaledes forud at have givet det hele Samfund Skylden  for Literaturens Fejlgreb i det 18de
							Aarhundrede - og dens Bedrifter synes ham alle Fejlgreb
							- har Barante sikret sig et Grundlag for rolig Vurdering af de
							enkelte fremragende Forfattere. Hans Domme samler de i
							Emigrantliteraturen spredte Synsmaader som i et Brændpunkt.Voltaire, om hvis Ry der siden hans Død havde været ført en ligesaa
							hidsig Kamp som den om Patrokles's Lig, særtegner han koldt, men uden
							Had eller Vrede. Han beundrer Voltaires Naturbegavelse, det
							letbevægelige, stormfulde Følelsesliv, der frembragte hans Patos, det
							uimodstaaeligt Henrivende i hans Veltalenhed og i hans Vid, den Ynde som
							stadigt udvikler sig af hans geniale Lethed til at forme og udtrykke
							Tanker. Men han ser den Anvendelse, Voltaire gjorde af sit Talent,
							stadigt styret af Tidens Meninger, af Trangen til at gøre Lykke og
							behage. Han beklager endelig dybt det Hang til skamløs Spot, der end
							ikke forlod Voltaire som Olding. Og det er Alt. For det Store, det
							Berettigede i Voltaires Livskamp har han intet Blik og intet Ord. Han
							vil forklare Voltaire kritisk og bort-eskamoterer Harmen i hans Sjæl,
							selve Livsnerven i ham; han skildrer Forfølgelserne imod ham som
							Dumheder uden nogensinde at stemple dem som slette Handlinger; han
							undskylder endelig - ikke Pletterne paa Voltaires Storhed, men
							saa at sige denne Storhed selv, og han mener oprigtigt at vise
							Upartiskhed, siden han undskylder.Montesquieu er den eneste af det forrige Aarhundredes Storheder, som
							aflokker Barante en Anerkendelse, der er levende og varm. Og det er
							naturligt, thi han fandt noget af sit eget Væsen i hans. Montesquieu var
							ikke en simpel Skribent, der kunde skrive hvad der faldt ham i Pennen,
							han var som Barante Embedsmand, en høj Embedsmand, en betydelig
							Retslærd, som maatte betænke sin Stands Værdighed og det Eksempel, han
							gav. «Præsidenten de Montesquieu,» siger Barante, «havde ikke den
							Uafhængighed, Literatorerne skatter saa højt og der maaske skader baade
							deres Talent og deres Karakter.» Man føler den kejserlige og dog
							Napoleon fjendske Embedsmands forsigtige Forsøg paa et Selvforsvar i
							dette velskrevne Paradoks. Men det var i ethvert Tilfælde ikke med
							Urette, at Barante satte Montesquieu meget højt. Andre af Tidens
							Forfattere havde mere Geni; men Montesquieu's nøje Kendskab til det
							praktiske Liv, til Forvaltning og Styrelse, gav ham en Indsigt, som de
							andre savnede, og et Maadehold, som netop ved Aarhundredets  Begyndelse var i højeste Pris. Hos Montesquieu
							bifalder da ogsaa Barante Adskilligt, som han bittert dadler hos andre.
							Han opfordrer Læseren til at sammenligne Montesquieu's Værk om Lovenes
							Aand med et ældre Skrift af Domat om samme Æmne for at se de Fremskridt,
							Videnskaben hos ham har gjort, idet han uden at tilsidesætte
							Ærbødigheden for Religionen forstaar at betragte den som underordnet
							Aarsag*).Diderot er den af de store Forfattere, som Barante staar mest hildet
							overfor; hans Dom om Diderot er indtil det Yderste indskrænket. Det
							Fremfusende og Voldsomme i denne Aand skjuler Genialiteten for hans
							Blik. Et Geni, hvis Hensynsløshed nu og da minder om en Naturkrafts,
							kunde saa lidet paaskønnes af Barante som af den hele skræmmede og
							skuffede Slægt, hvortil han hører. Diderot var mere anlagt til at behage
							de literært fordomsfri Tyskere end sine dengang saa sippede Landsmænd.
							Goethe selv oversatte hans Le neveu de Rameau og
							Hegel behandlede den vidtløftigt i sin Phänomenologie
								des Geistes; men Barante, der med Lidenskab dadler Diderots
							uophørlige og alle Grænser overskridende Angreb paa Religionen, samler
							sin Skildring i disse Ord: «Han havde et ildfuldt og uordenligt Indre.
							Men hans Aand var en Ild uden Næring, og det Talent, hvoraf han har vist
								nogle Glimt, har ikke faaet nogen samlet
							Anvendelse.» Det var kun rimeligt, at den mest naturforstaaende af det
							18de Aarhundredes Forfattere blev slettest vurderet af den nu opvoksende
							Stab af Idealister.Rousseau, den sidst optrædende af hine for det 19de Aarhundredes Skranke
							stævnede Aander, havde noget i sit Væsen, som nødvendigvis maatte
							tiltale Barante. Han var iblandt dem den eneste følsomme, og det nye
							Aarhundrede var begyndt sentimentalt. Han var endelig den ensomste af
							dem, og det nye Aarhundrede vurderede Personligheden som enkelt. Han
							havde staaet Filosofernes og Encyclopædisternes Selskab fjernt. Et sært
							og ulykkeligt Liv havde formet hans Væsen; han stod ikke i noget Forhold
							til Samfundet eller den offenlige Mening. Uden Familie, uden Venner,
							uden Stand, uden Fædreland havde han *) Alors on pourra
								distinguer, comment ia religion, respectée par Montesquieu, était
								pourtant jugée par lui, tandis que Domat l'avait seulement adorée,
								et en avait fait tout découler, au lieu de la considérer comme
								accessoire. flakket om i Verden, og da han
							optraadte som Forfatter, fordømte han Samfundet istedenfor at smigre
							det; han stræbte ikke at behage den gældende Samfundsmening, men at
							fremkalde en ny; det lykkedes ham, og medens andre behagede, vakte han
							Sværmeri. Alt dette maatte paa Forhaand tiltale Barante. Men man behøver
							dog blot at sammenligne hans Udtalelser om Rousseau med hans Veninde Fru
							de Staëls tyve Aar tidligere udgivne Bog om Rousseaus
							Forfattervirksomhed for at se, hvormange Skridt fremad Reaktionen mod
							det forrige Aarhundredes Aand havde gjort. At han dvæler vidtløftigt ved
							det Urene i Rousseau's Levned og de slette Sider af hans Karakter er i
							og for sig ganske berettiget og hans Skildring danner her kun det
							naturlige Modstykke til Fru de Staëls varme Forsvarsindlæg.
							Hans strenge Dom over Rousseaus politiske Lærdomme er endda ganske
							anderledes kritisk gennemtænkt og moden end Fru de Staëls
							kvindelige Forsøg paa med en vis Begrænsning at godkende disse. Men i
							Vurderingen af Rousseau's religiøst reformatoriske Virksomhed staar han
							langt tilbage for hende. Mod Rousseau's berømte Troesbekendelse, mod
							Fremstillingen af den saakaldte naturlige Religion, er hans
							Hovedindvending den, at den er en Religion uden Gudstjeneste, og siger
							han: at den var det, kan ikke overraske hos Rousseau, thi til en Moral
							uden Gerning som hans maatte nødvendigvis en Religion uden Gudstjeneste
							svare. Saaledes fører et Slutningsmageri til Bedste for det Bestaaende
							den religiøst frisindede Kritiker til endog at tage den nedarvede
							Kirkeskik i Forsvar mod Rousseau.Spiren til alt dette Indskrænkede og Uretfærdige hos Barante er den
							samme, der senere under den hvide og den trefarvede Fanes Kongedømmer
							afføder saa meget Usandt og Skævt hos andre liberale Skribenter: den
							spiritualistiske Filosofi, som nu begynder at faa Indpas i Frankrig og
							som efter mange Kampe blev den herskende Lære, ja under Cousin og hans
							Skole endog forfremmedes til Statsfilosofi. Havde denne Lære ladet sig
							nøje med at udvikle sine Grundsætninger og Synsmaader saa klart og saa
							overbevisende som muligt, da havde den været en Filosofi sora en anden
							og kunde vække Modsigelse, men aldrig Uvilje eller Afsky. Der viste sig
							imidlertid hos denne Læres Talsmænd, og det næsten i alle de Lande hvor
							den optraadte, fra Begyndelsen af uvidenskabelige og ildespaaende
							Tilbøjeligheder. Man var mindre ivrig for at bevise sine Paastande end
							for at godtgøre  deres sædelige og
							gudelige Beskaffenhed. Man var langt mindre opsat paa at gendrive sine
							Modstandere end paa at fraskrive dem Sans for det Ædleste, Opsving mod
							det Højeste, Pligtfølelse og Varme.Hos Fru de Staël er Frygten for Sensualismen kun afledet. Den
							højhjertede Kvinde, der med al sin Sandhedskærlighed er og bliver
							Dilettant i Filosofien, frygter naivt for, at den sensualistiske
							Sjælelære bringer Sindene til modstandsløst at underkaste sig Napoleons
							Tvangsvælde, og af Kærlighed til Friheden søger hun Vaaben imod den.
							Barante, som er en Mand, har ikke hendes Undskyldning. Ogsaa for ham er
							Descartes og Leibniz ikke blot store Tænkere, men Indehavere af det gode Princip i Metafysiken, ret som om moralske
							Begreber kunde finde Anvendelse paa en Metafysik. «Muligvis,» siger han,
							«tabte de sig undertiden i taagede Egne, men de fulgte idetmindste en
								ophøjet Retning, deres Lære stemmer overens
							med de Tanker, der bevæger os, naar vi tænker dybt over os selv, og
							denne Bane førte nødvendigvis til de ædleste
							Videnskaber, til Religionen og til Moralen.» Og nu fortæller han,
							hvorledes man blev træt af at følge dem, hvorledes man begav sig ind paa
							Locke's og Hume's Baner, og han fremstiller ikke dette som en modsat,
							ligeberettiget Ensidighed, men som en Fornedrelse af Menneskevæsenet, en
							«Nedværdigelse» af Videnskaben. Han finder det naturligt at bekæmpe
							Spinoza (som han slaar sammen med Hobbes) ikke blot med Grunde, men «med
							Harme»*).Han fremstiller imod de Erfaringstroende Kants bekendte Lære om at
							Forstandsformerne er givne med vor Aands Bygning og udvikler, at et
							Indbegreb af religiøse Anlæg ligeledes findes medfødt til alle Tider og
							hos alle Folk, Overalt og altid, mener han, finder man Troen paa et Liv
							efter Døden, Ærefrygt for de Døde, og Jordfæstelse af dem i den
							Overbevisning, at Livet ikke er tilende for dem, endelig en Tro paa, at
							Naturen engang er bleven til og engang vil gaa tilgrunde. Dette er for
							ham omtrent som for Benjamin Constant de sjælelige Elementer som udgør
							Religionens faste Grundvold. Han forstaar end ikke, at disse kan lade
							sig føre tilbage til endnu simplere Elementer, der ogsaa forefindes
							udenfor Religiøsiteten. Thi han forsker ikke frit, han betragter det som
							en Ære at overtage hvad han kalder *) De la
									litt. française 213. «den hæderfulde Arv fra den ophøjede
							Filosofi» (le glorieux hériiage de la haute
								philosophie).Og paa ganske lignende Maade ivrer han mod Forsøgene paa at lægge et
							Erfaringsgrundlag under Moralen. «Istedenfor,» siger han, «at gaa ud fra
							den Følelse af Retfærdighed og Medfølelse, som lever i alle Menneskers
							Hjerte, søgte man at grunde Sædeligheden paa Hanget til Selvbevarelse og
							Velvære.» Han forstaar øjensynlig slet ikke den dybt filosofiske Drift,
							som har ledet Tænkerne af den modsatte Skole til at opløse
							Retfærdigheds-Tanken i dens Grundelementer og vise hvorledes den opstaar
							og dannes. Han ivrer kun svulstigt over, at man ad den Vej ikke kunde
							naa til en aabenbaret Religion; «de guddommelige Beviser for den havde
							jo Vantroen forkastet»*). Den samme Tænker som roser Montesquieu's Persiske Breve og bifalder at denne Skribent
							behandler Religionen som Bisag, forfærdes, hildet i Tidsalderens
							Halvhed, over de erfaringstro Filosofers Forsøg paa at finde de
							Grundelementer, der samvirker til Retfærdigheds-Ideens Formning. Og hos
							Barante ser man derfor, som antydet, allerede den uforstandige Spillen
							med det Dobbelttydige i Ordet Sensualisme, der hele Aarhundredet igennem
							skulde blive et Vaaben i Hykleriets og Nederdrægtighedens Hænder, idet
							Sensualisme vekselvis benyttes som Navn paa den bestemte
							Erkendelseslære, om hvilken det plejer at anvendes, snart som Betegnelse
							for Sanselighed, sanselige Lyster eller Læren om at sanselig Lyst er
							Livets Maal. Man finder allerede hos Barante som senere bestandig hos
							Cousin den overfladiske og uvidenskabelige Spiritualisme, der udvikler
							sig i Frankrig i Aarhundredets første Aartier, hævdet som den til Dyd og
							gode Sæder opmuntrende Filosofi.Fru de Staël forfattede for en af Datidens Aviser, Mercure de France, en Anmeldelse af Barantes
							Værk, som Censuren dengang forbød at trykke, men som senere er bleven
							trykt i uforandret Form. Det er kun tre Blade; men en Kritiker vilde
							ikke have yderligere Vidnesbyrd behov for at skønne Forfatterindens
							Genialitet. Hun fremhæver først i varme Udtryk Forfatterens tidlige
							Modenhed og sjældne Maadehold, beklager kun, at han *) On arriva
								bientôt à tout nier; deja l'incrédulité avait rejeté les preuves
								divines de la révélation et avait abjuré les devoirs et les
								souvenirs chrétiens. ikke oftere hengiver sig helt til sine
							Indtryk, og minder ham om, at Tilbageholdenhed ikke altid røber Styrke.
							Saa ser hun ligesom ved et Snarsyn det vordende Aarhundredes aandelige
							Præg bag de tilfældige og personlige Fortrin og Mangler i hans Bog. Hun
							synes overfor dette Skrift med pludselig Styrke at have følt, hvor dybt
							hun selv med sit virkeglade, forbedrelystne Sind grundede i det forrige
							af Fremskridtstroen baarne Aarhundrede; først med denne Bog synes
							Overgangstiden til det nye Aarhundrede hende at være til Ende, og hun
							forbavses over den Forsagen under det Givne, den Skæbnetro, den
							Ærbødighed for enhver fuldendt Kendsgerning, der fra dette Skrift slaar
							hende imøde. Hun aner, at Forsagen under Omstændighedernes Tryk vil
							blive et af den ny Tidsalders Kendemærker; hun forudføler, at dens
							Filosofi for en stor Del vil komme til at bestaa i en Paavisning af, at
							det Virkelige er fornuftigt, og synes med Geniets Fremsyn at skimte,
							hvilken Tvetydighed dette Ord «det Virkelige» vil vise sig at indeholde
							og hvilken ideløs Holden paa det Bestaaende denne Sætning vil kunne
							afgive Løsen for. Og hun slutter sin Anmeldelse med disse af forudseende
							Visdom stemplede Ord:«Det 18de Aarhundrede forkyndte Grundsætninger paa en altfor ubetinget
							Maade; maaske vil det 19de Aarhundrede forklare Kendsgerningerne med
							altfor stor Underdanighed under dem. Det første troede paa en Tingenes
							Natur, det andet vil kun tro paa Omstændighederne. Det første vilde byde
							over Fremtiden, det andet indskrænker sig til at lære Menneskene at
							kende. Forfatteren til den Bog, hvorom jeg taler, er maaske den, der
							tidligst paa en iøjnefaldende Maade har antaget det ny Aarhundredes
							Farve.»Denne Udtalelse er ligesaa slaaende formet som indholdstung. Ingen af de
							øvrige Aander, som stod denne store Kvinde nær, havde saa afgjort
							fjernet sig fra det foregaaende Aarhundrede, som denne den sidst
							optrædende, Barante. De andre var en efter en fra Vraget af det synkende
							18de Aarhundrede stegne ombord i det 19de Aarhundredes Skib og havde
							efterhaanden ladet det med de Stoffer og den Sæd, det skulde føre; men
							det laa endnu Side om Side med Vraget, fast fortøjet til dettes Rand.
							Barante var den, som huggede Skibstovet over og stødte Baaden ud paa det
							vide Verdenshav.XVDen hele Literaturgruppe, hvis Dannelse og Udfoldelse vi har fulgt, staar
							for os som et sammenvævet Hele. En Mangfoldighed af hinanden krydsende
							Traade strækker sig fra det ene Værk til det andet, og Fremstillingen
							har kun gjort den indre Sammenhæng tydelig og klar; det er ikke den, som
							vilkaarligt har vævet Enkelthederne sammen. Kun maa det bemærkes, at
							denne Samling af Skrifter, denne Kres af Forfattere blot udgør en
							Gruppe, ikke nogen Skole. Thi en Gruppe opstaar ved den naturlige,
							ufrivillige Forbindelse af Aander og Værker, som har Retning tilfælles;
							men en Skole dannes, naar Forfatterne med Bevidsthed forener sig under
							Ledelse af en eller anden mere eller mindre bestemt formet
							Overbevisning.Emigrantliteraturen udvikler sig, skønt fransk, udenfor Frankrig. Til
							Forstaaelse af den er det nødvendigt at have det korte og voldsomt
							gennemagiterede Tidsrum for Øje, i hvilket den gamle Statsorden blev
							opløst, Legitimiteten sprængt, de herskende Stænder slaaede til Jorden
							og den positive Religion ryddet til Side af Mænd, der oftere gennem en
							stridbar Filosofi end gennem en rent videnskabelig Dannelse havde
							frigjort sig fra dens Aag og som derfor ved en hensynsløs og ikke altid
							ærlig Angrebskrig havde ægget alle dem, der klarere eller dunklere følte
							en Uretfærdighed i de Beskyldninger, der rettedes mod den gamle
							Tilstand, og hvis aandelige og sædelige Trang, hvis hele Følelsesliv
							ikke fornam nogen Tilfredsstillelse ved den nye. Jo mere
							virkelighedsfjern og uanvendelig Humanitets- og Fremskridts-Ideen havde
							vist sig, des nærmere maatte et Omslag i Samhu og Stemninger ligge.
							Omslaget kom, Reaktionen begyndte. Jeg har skildret, hvorledes den i sin
							første Optræden altid kun var betinget, hvorledes Revolutionens Ideer
							uophørligt blandedes med de Tanker, der fører Tilbageslaget mod
							Voltaire, og vi har set, hvorledes alle de Skribenter, som leder den,
							har deres aandelige Udgangspunkt i det 18de Aarhundrede og er udsatte
							for Mindelser og Tilbagefald. De udgaar saa at sige alle fra Rousseau.
							Det første Træk er kun det at tage Rousseau's Vaaben og rette dem mod
							hans Modstander Voltaire. Det er alene den yngste af dem alle, Barante,
							som med Sandhed kan sige sig løs fra ethvert personligt
							Slægtskabsforhold til Rousseau.Efter disse Skribenter følger i Frankrig et andet Kuld af
							samfundsbevarende Forfattere, der ligeledes for største Delen er
							Emigranter og som forfægter den ubetingede, den principielle Reaktion.
							Disse Mænds Værker udgør i Forening med enkelte Skrifter af allerede
							optraadte kunstnerisk fremskridende, men i Stat og Kirke
							tilbagestræbende Forfattere som Chateaubriand og tilligemed enkelte
							reaktionære Ungdomsarbejder af senere frisindede eller endog radikale
							Forfattere som Lamartine og Hugo en Gruppe, der ubetinget holder paa det
							Gamle, og hvis herskende Tanke Autoritetsprincipet er. I dens Midte
							staar Mænd som Joseph de Maistre, Bonald og Lamennais.Under Benævnelsen Emigrantliteraturen har jeg derimod her fremdraget og
							samlet de sundere literære Frembringelser, i hvilke Reaktionen endnu
							ikke er en Underkastelse under Myndigheder, men den naturlige og
							berettigede Hævden af Følelse, Sjæl, Lidenskab og Poesi i Modsætning til
							Forstandskulde, nøjagtig Beregning og en af Regler og døde
							Overleveringer omspændt Literatur, som den, der under Kejserdømmet førte
							sit matte og blodløse Liv paa Frankrigs egen Grund. Den følgende Gruppe
							har med sin fastere Sammenslutning om et enkelt bydende Princip
							nødvendigvis en skarpere og tørrere Profil. I denne Gruppe er der til
							Gengæld mere Liv, mere Stemning, mere bølgende Kraft.Emigrantliteraturens Skribenter og Værker staar ligesom i et skælvende
							Lys. Det er i Aarhundredets Dæmring, at disse Personligheder staar. De
							første Straaler af det 19de Aarhundredes Morgensol falder paa dem og
							spreder langsomt det Slør af Ossianske Taager og Werthersk Tungsind, der
							indhyller dem. Man føler, at de har en Nat med stygge og blodige Minder
							bag sig; de ser blege og alvorsfulde ud. Men deres Vemod er poetisk,
							deres Tungsind vækker Deltagelse, og man føler gærende Kræfter i de
							lidenskabelige Udbrud, som røber deres Sorg over ikke at kunne begynde
							deres Dagværk i Fortsættelse af den foregaaende Dags, men maatte staa
							tvivlende overfor den Grundvold, der Dagen forud blev lagt, og over
							møjsomt at maatte sammensanke hvad Nattens Ødelæggelser har levnet.Emigrantliteraturen er da en dybt bevæget Literatur.Chateaubriand er den første, der bryder igennem med sine Novellers vilde
							Lidenskabelighed og kraftige, farverige Naturmalerier. Alt gløder og
							brænder her af katolsk Henrykkelse og satanisk Erotik; men midt i Ilden
							bliver som en Billedstøtte af  Sten den
							moderne Personlighed staaende, det selvisk ensomme Geni, René.Sénancour frembringer et Værk, der paa en mærkeligt sjælfuld Maade
							sammensmelter moderne Frisind med romantiske Længsler, germansk
							Følsomhed og Virkelighedssky med romansk forfinet Sansetilbøjelighed,
							det oprørske Hang til at drøfte ethvert Spørgsmaal med Selvopgivelsens
							Selvmordsdrømmerier.Nodier blander sin Stemme i dette Kor. Fin, smidig, fantastisk, fuld af
							Modsigelseslyst angriber han Napoleon og Samfundsordenen, forherliger
							Klopstock og Klosterlivet; naiv som et Barn og dog lærd som en Olding
							opsøger han Martyriet for at have den Fornøjelse at vide sig forfulgt og
							kunne studere uforstyrret i Ensomheden. Bestandig fremskridende gør han
							Troen paa Fremskridtet til Genstand for sine uophørlige Spotterier.Constant optræder som Politiker og som en Dilettant i Novellistiken, der
							gør Mestere tilskamme. Hans Aand svinger som et Pendul imellem to
							Tidsalderes Ideliv; af Naturanlæg er han det 18de Aarhundredes Barn, ved
							sin Dannelse og sine Øjemed tilhører han Forfatningernes og de store
							Sammenstillingers Tidsalder. Han giver i sit eneste digteriske Skrift
							Samtiden et Mønster paa Sjælemaleri og et Vink om, hvormange gode
							Følelser og Kræfter der ofres paa den moderne Samfundsordens Alter.Ret bliver den franske Emigrantliteratur sig dog først sine Bestræbelser
							og sin gode Aand bevidst gennem Fru de Staël. Det er denne
							Kvinde, hvis Skikkelse behersker Gruppen. I hendes Skrifter er det
							Ypperste samlet af det, som er berettiget i Emigranternes
							Frembringelser. Den Stræben mod Fortiden og den Attraa efter Fremtiden,
							der hos Gruppens andre Medlemmer splitter deres forskellige Virksomheder
							og Værker, samles hos hende til en Bestræbelse, der hverken er
							tilbagevigende eller oprørsk, men omdannende. Som de andre tager hun
							Fodfæste i Rousseau; som de andre sørger hun over Revolutionens
							Udskejelser; men højere end nogen af de andre elsker hun den personlige
							og politiske Frihed. Hun bekæmper Enevoldsmagten i Staten og
							Skinhelligheden i Samfundet, det nationale Hovmod og de religiøse
							Fordomme; hun indfører i Frankrig Kundskab til Nabolandenes Folkeaander
							og deres Literatur; hun nedbryder med sine Hænder den Mur af Selvgodhed,
							det sejerrige Frankrig havde indesluttet sig i. Barante med sin
							fjernende Skildring af  Frankrig i det
							18de Aarhundrede fortsætter og afslutter kun hendes Værk.Den Literatur, hvortil Fru de Staël i det sidste Tidsrum af sin
							Virksomhed støtter sig og hvis Tanker ogsaa spores hos Barante, den,
							hvis Udviklingshistorie naturligt slutter sig til Emigrantliteraturens,
							er Tysklands romantiske Skriftverden. Den hele Gruppe af Bøger, jeg har
							givet det fælles Navn: Emigrantliteraturen, kan betegnes som en Art
							Romantik før Romantiken, særlig før den store romantiske Skole i
							Frankrig, som den indvarsler og bebuder. Men den staar samtidigt, ofte
							gennem uvilkaarlig Overensstemmelse, undertiden paa Grund af
							Paavirkning, i mangfoldig Berøring med den germanske Aand og dens
							Romantik. Derpaa beror det, at Fru de Staël i sin Bog Om Tyskland kalder Rousseau, Bernardin de
							Saint-Pierre og Chateaubriand for Tyskere uden at vide det, og derfor
							træffer man, som vi har set, paa talrige spredte Punkter Tilløb til det
							Romantiske og Syslen med dette Ord og Begreb hos Emigrantliteraturens
							Mænd og Kvinder.Men de varsler ikke blot om de store Aander, der efter dem skal optræde
							paa Aarhundredets Scene; de danner paa en højst mærkværdig Maade
							Forbilleder for dem. Chateaubriand foregriber som romantisk Kolorist
							Victor Hugo, som livstræt Melankoliker Byron. Sénancour anslaar, længe
							inden den romantiske Skole opstaar, de Strenge, som senere spilles af
							Sainte-Beuve. Nodier er med sin filologiske og arkæologiske Lærdom, sit
							strenge og rene Sprog og sine fantastiske og uhyggelige Æmner en
							Forløber for Mérimée. Constant tegner Balzacs Heltinde længe inden
							Frankrig faar sin store Romanliteratur; som Politiker har han, skønt
							frisindet og kirkefjendsk, nogle Lighedspunkter med en udpræget
							romantisk Politiker, Tyskeren Gentz. Barante forbereder med sin
							spiritualistiske og dog skæbnedyrkende Literaturfilosofi den Kritik og
							Æstetik, som indtog Højsædet med Victor Cousin. Fru de Staël
							endelig synes at forudforkynde Aarhundredets største Forfatterinde, en
							mindre højtstillet, men langt genialere og langt frugtbarere Aand,
							Digteren og Tænkeren George Sand.En Verdensdels Literaturhistorie gennem et halvt Aarhundrede begynder
							selvfølgeligt ikke paa noget enkelt Punkt. Det Udgangspunkt,
							Fremstilleren griber, kan altid stemples som tilfældigt og vilkaarligt;
							han maa betro sig til sit Instinkt og sit kritiske Blik, ellers kommer
							han aldrig til at begynde. Men 
							Emigrantliteraturen har syntes mig det naturlige, det af Historien selv
							anviste Udgangspunkt. Denne Gruppe indleder, set fra én Side, den senere
							religiøse og politiske Reaktion i fransk Literatur, baner, set fra en
							anden Side, den romantiske Skole i Frankrig Vejen. Den forbereder paa
							ethvert Punkt til Studiet og Forstaaelsen af den romantiske Skole i
							Tyskland; ja den har endog enkelte Berøringspunkter med saa fjerne
							Foreteelser som Byron og Balzac.Emigrantliteraturen udgør med ét Ord Ouverturen til Aarhundredets store
							literære Skuespil.INDHOLDIndledning .......................... 1Emigrantliteraturen ...................... 15Chateaubriand, Atala .................... 22Rousseau ......................... 29Werther ........................ 34René ........................... 41Sénancour, Obermann ..................... 54Nodier ...................... ..... 66Constant, Om Religionen, Adolphe ................ 71Fru de Staël, Delphine ..................... 95Landsforvisning ....................... 110Corinna ............................ 123Kamp mod nationale og protestantiske Fordomme ....... 135Ny Betragtning af Antiken ................... 151Om Tyskland ......................... 161Barante ....................... 178Slutning ............................ 188