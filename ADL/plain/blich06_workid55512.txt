Fjorten Dage i JyllandKlintekirkenPaa Jyllands Vestkyst, kun faa Favne fra Havet, staaer en Kirke. I Aarhundreder har den
      trodset Bølgernes Magt; men enhver Storm nedriver et Stykke af dens
      Brystværn; og allerede beregner man Tiden, da den maae synke i Graven, som
      Søen langsomt, men uopholdelig udhuler. Naar Vinden blæser haardt fra
      Vesten, da vælte sig de tunge Vover mod Klinten med saadan Vælde, at
      Kirken ryster, dens Ruder klirre, Altertavlen og Stolene dirre. Men stiger Vejret til Storm,
      da hylles den i en Taage af Skum, der pidsker som det tætteste Snefog langt ind over
      Kysten; og en Torden, som om Alverdens Kanoner her paa eet Sted løsnedes,
      drøner saaledes, at den hørende døves, og den døve
      hører.Det var Dagen efter saadant et Uvejr, at jeg med min Vert, Præsten i Langebek,
      tilfods nærmede mig Klinten, for at see Vesterhavet. Luften
      var stille, Himlen klar; men Bølgernes Vrede var endnu ikke stillet: trende hvide
      Strimer i lige Løb med Kysten, viste hvorledes de brøde sig paa
      Rifferne, skjøndt Bruset af de frygtelige Brændinger ikke kunde
      mærkes paa Landet for den nærmere Dundren i Havstokken. Thi ogsaa indenfor
      Rifferne var Søen i voldsom Bevægelse, steeg og sank i Høje og
      Dale, og tumlede sig ind mod Strandbredden.Næst efter en stjernefuld Himmel yder Havet det højtideligste Skue
      - det sees i rolig eller oprørt Tilstand. De Følelser
      - til Tanker er ingen Mag - de Følelser, dette ensformige og
      dog saa alvorsfulde Syn vækker, tumle sig, jage hverandre paa Bølgernes
      Viis, urolige som Disse, og uudgrundelige som Dybet selv. Men Sjelen udmattes snart af den
      uvante stormende Bevægelse; Man har en Fornemmelse, der ligner Svimmelhed; Man
      længes efter Land, fast Grund og sikkert Fodfæste.Da jeg omsider vendte mig fra det store Skuespil for at drage Aande og summe mig, fandt jeg
      min Ledsager siddende paa en Klittagstue, ridsende Figurer i Sandet med sin Stok. Af den
      ligegyldige  Mine, med hvilken han rejste sig,
      mærkede jeg vel, at han blot af Høflighed havde ventet til mine
      Øjne vare mættede - selv urørt ved den
      majestætiske Scene, der paa mig havde gjort et saa rystende Indtryk. Men han havde den jo hver Dag forøje, og nyt
      eller fornyet maae det være, som kraftigt skal
      røre. "Mennesket vænnes til Alting," siger
      Ordsproget; ogsaa til at beskue de rædsomste Naturoptrin, saavelsom de yndigste
      - om ej med Ligegyldighed - saa dog med en vis Ligevægt i
      Sindets Bevægelser. Med en Saadan spurgte Præsten mig - dog ikke
      uden en Smule Stolthed af denne hans Egns eneste Herlighed - "har De nu
      seet Vestervauvau? er det ikke smukt?" - Med samme Ligevægt
      siger og Virtuosen ved et Musikstykke, som henriver Andre: "er det ikke
      pent?" og Ciceronen i et Billedgallerie om en Raphael: "det er et
      Mesterstykke." Selv en Digtning, som fortryller, "decies
      repetita" kan dog omsider, ved alt for hyppig og umaadelig Nydelse tabe, eller
      synes at tabe, af sin Saft og Kraft, smage som Hverdagskost, og lyde som dagligdags Tale. Men
      Fejlen ligger ikke i Maleriet, i Melodien, i Digtet; den maae søges hos Tilbederen
      selv, som glemmer: at ethvert Glædesbæger har sin Burtd, der aldrig maae
      vorde synlig; og at det gamle "hav mig lidt kjer, hav mig længe
      kjer," kan anvendes paa meer end Elskov. - En kvægende
      Adspredelse var mig derfor Synet af den rolige Landjord; idet jeg med Ryggen til det
      vildtlarmende Hav nedlod mig tæt hos Præsten; thi skulde vi tale sammen,
      maatte der ikke hviskes. Dog den, som naar han førstegang seer Vesterhavet, har
      meget at sige, borde aldrig ulejliget sig did.Ikke heller jeg var stemt til Snaksomhed; hvilket vel min Sidemand mærkede, da han
      spurgte: om jeg vilde tøve her et Qvarteerstid til han kom tilbage fra et
      Sygebesøg. Jeg bejaede det gjerne; jeg følte Trang til at være
      ene paa dette betydningsfulde Sted, hvor jeg paa den ene Side havde det
      ødelæggende Element, og paa den Anden de sørgelige Spor af
      dets Ødelæggelser. Enhver Gjenstand paa denne øde Kyst bar
      Mærker af Fortidens Storme, men især af Gaarsdagens: den lille kullede
      Kirke var berøvet sin Afpudsning, dens Muur var revnet, dens Tag havde mistet en
      Deel af sin Beklædning, Kirke-gaarden var en skaldet Sanddal, stribet eller flammet
      ligesom Strandbredden - et Mærke af Bølgernes Overskylning.
      Hist og her laae en Pjalt af et søndersplittet Sejl, og Stumper af knusede Planker.
      End ikke de Døde havde hvilet i Rolighed: den lette Bedækning var
      bortskyllet Illustrationerne vises ikke af hensyn til rettighederne. fra flere end een Kiste; i Kanten af Havbakken stode Ender frem; ja Hovedskallen af
      en Gravens Indvaaner, hvis snevre Huus forlængst maatte være hensmuldret,
      var atter kommen tilsyne fra hiint mørke Land, "hvor ingen Sol siger:
      stat op! til den Sovende."Ved Synet af Tidens ødelæggende Virkninger paa den legemlige Verden og
      de karrige Levninger fra dens graadige Tand, maae enten det aandelige i Mennesket synke dybt
      under det legemlige, eller hæve sig højt over alt det som fattes med
      udvortes Sandser, til Tanken om Evigheden og dens Herre. Men Sjelen svimler paa en
      Højde, for hvilken dens Vinger endnu ej ere udvoxede, og daler atter ned til Jorden
      søgende et roligt Hvilepunkt. Stundom vorder det os for trangt i Huus: da ile vi ud
      i det umaadelige Frie; men der kommer ogsaa den Andagtstime, da Verden er os for stor,
      Himmelen for høj: da tye vi ydmyge ind i det lave Gudshuus, som vore svage
      Hænder oprejste, deri at tilbede Den " som alle Himles
       Himle ikke kunne fatte."Jeg rejste mig fra Knæfaldet foran Klintekirkens Alter, styrket, livsglad og
      lykkelig ved min "beskikkede Deel" paa Jorden -
      Kirkedøren knarrede - jeg vendte mig, og tænkte, det var min
      Præst; men hørte i det samme en klangfuld kvindelig Stemme sige:
      "hjælp mig, Mariane! jeg kan ikke ene faae den op." Jeg ilede
      strax ned til de udenstaaendes Bistand; men forinden jeg kunde yde dem samme, foer den tunge
      Egedør op; og da de maae have anvendt for mange Kræfter dertil, busede de
      nogle Skridt fremad, og den Ene saa heftigt ind imod mig, at jeg opfangede hende i mine Arme.
      At et dobbelt Forbauselsesskrig ledsagede denne uventede Omfavnelse, var saare  naturligt, og ligesaa, at vi alle Tre stode
      maalløse et par Secunder, inden jeg kunde frembringe en Undskylding. Den hurtigt
      favnede og ligesaa hurtigt slupne - Therese maae være hendes Navn
      - sagde med et muntert Smiil: "det tilkom vel egentlig mig at
      gjøre Undskyldingen, da jeg foer saa voldsomt imod dem." Jeg var ikke i
      Stemning til at sige Damer Artigheder; og havde jeg end været, skulde jeg dog
      hverken havt Mod eller Fatning dertil, saa heftigt forbausedes jeg over den Ubekjendtes store
      Skjønhed. Hun var een af de lyseste Blondiner, jeg nogensinde saae: Øjne
      af klareste Himmelblaa, Hud af Lilliehvidt, paa Kinderne tingeret med bleg
      Hyazinthrødme, smalle Læber af mørkere rødt
      - den lille Mund beskyttet paa begge Sider af Smilehuller; hele det aabne milde
      Engleansigt omflydt af Haarlokker, hvis Farve endnu ej har faaet Navn, som Man hverken kan
      kalde guul, ej heller hvid, men snarere hvidguul eller guulhvid - en Farve omtrent
      som Morgentaagernes om Solen, just idet den staaer op fra Havet. Med andre Ord: Thereses Haar,
      hendes Aasyn, hendes høje Skabning, hendes stolte Holdning var alt som man
      tænker sig Freias. Jeg veed ikke bedre at sammenligne de Følelser, Synet
      af en saadan ægtenordisk Skjønhed opvækker, end ved dem Man
      fornemmer paa en nordisk Vinterdag, naar Luften er stille, Himlen reen, og natlig Riimfrost
      har forsølvet Mark og Skov, Alt til den fineste Qvist - naar
      Træernes hvide i Morgensolens Straaler mattindrende Toppe mod Ætherens
      lyseste Blaa, Vinterens festlige Pragtsmykke, frembyder et Syn, for hvilket
      "Støvet blot har Øje, men Tungen ikke Ord."Eftersom jeg blot havde Øje for den ene af de i Kirken saa hovedkulds indbrydende
      Piger, skulde jeg ikke dengang have været mægtig for at sige, hvorledes
      den Anden saae ud; men da Læseren rnaaskee ønsker at vide det her, vil
      jeg ikke skuffe hans Forventning. Mariane - saaledes maae hun hedde - var,
      som Man kalder det, just det Modsatte af Therese. Et Ideal af hiin sydeuropæiske
      Skønhed, som de italienske Malere tillægge deres Madonnaer: bleg af
      Ansigtsfarve, med Øjne af det dybeste Mørkblaa, og Haar, som vel
      bør kaldes bruunt, men dog har et rødligt Skjær. I hendes
      Aasyn Iaae Alvor og Dybsind, mildnet ved Ydmyghed og Fromhed, eller bedre,
      Andægtighed; og denne sidste Egenskab, der udgjorde Hovedtrækket i hendes
      Karakteer, eller snarere, Forbindelsen af alle de Andre, var virkelig at læse i
      hendes Stillinger, Gang og hele Væsen, men udtalte sig dog aller-meest i hendes
      sagte, bløde, hartad bævende Stemme. Jeg har nu  kjendt hende over tyve Aar, men aldrig seet hende lee; selv hendes
      Smiil vare sjældne, og at ligne ved korte, matte Solglimt gjennem Efteraars
      Regnskyer. Hun var - om Jordens Børn tør laane de Himmelskes
      Navne - Sorgens Engel, ligesom Therese Glædens. --  I Sandhed! dersom jeg var kommen sidst i Kirken, dersom jeg,
      istædet for at modtage disse yndige Væsner i Døren, havde ved
      min Indtrædelse seet dem ved Alteret: jeg maatte have antaget dem for Engle, for
      levende Sindbilleder paa det gamle og nye Testamente, paa Loven, den alvorlige Tugtemester og
      Evangelium, den milde Vejleder, paa Frygtens Tjeneste og Kjerlighedens. Selve Dragten var
      betegnende - den Enes sort, den Andens hvid.Længer skulde jeg vel blevet staaende i min stumme Henrykkelse, dersom
      Præsten ikke var kommen i det Øjeblik jeg forgjæves ledte om
      Ord til at besvare Thereses Undskylding. - Foreløbig maae jeg forklare;
      at samme Mand havde den synderlige Vane, naar hans Sind korn ud af sædvanlig
      Blikstille, da at mumle sine Tanker saa lydeligt, at de nærstaaende tydeligt kunde
      forstaae ham, hvilket hans Bekjend-tere kaldte, "at tænke
      højt," og ofte gav comiske Scener, i hvilke han var ene Skuespiller imod
      sin Villie -. Som han nu da traadte ind i Vaabenhuusdøren, standsede han
      overrasket, og sagde halv højt: "Seer vi det! - Statsdamer!
      - rare Piger! - hjertelig velkomne! - men det vil gaae ud over
      mine Nelliker - den hvide er en lille Vildkat!" Her holdt han op; den
      hvide knistrede, den sorte smilte - thi de kjendte hans Maneer - og Begge
      vendte sig og hilste. "Ej ej! det glæder mig" -
      sagde han nu heel højt - "er' de spadserende til Kirken? eller
      holder Vognen herude?" Dette sidste bejaedes. Derpaa fremstillede han os for
      hverandre: den sorte Dame som Frøken Sonnenthal, en Datter af Generalen paa
      Solholm, og den hvide som Jomfrue Dyber, en Kjøbmands Datter i Viborg. At besee
      Kirken var egentlig Frøkenens Indfald; thi Vesterhavet havde de Begge seet saa
      ofte, at dette ikke mere kunde lokke dem saa langt bort fra den venlige Præstegaard.Kirken havde kun lidt for Øjet: dens Indre var som dens Ydre i affældig
      Tilstand; Stolene vare umalede og tildeels ormstukne; hist og her paa Sæderne laae
      Stumper af Psalmebøger; Prækestolen fremviste nogle plumptudzirede
      Træfigurer og Munkebogstaver, som Præsten udtydede. Altertavlen var af de
      almindelige: Midten forestillede Maria med Barnet, og begge Fløjene de tolv
      Apostler, og ovenover  saaes Engle, fra hvis
      oppustede Ansigter kun Smaastumper af de forlængst afbrukne Basuner stak frem. Den
      overgivne Therese spurgte Præsten med paatagen Enfoldighed: om det var Amorer? Han
      var ikke den Mand, der havde Svar paa rede Haand; hendes alvorlige Veninde gav det for ham;
      med et ømt bebrejdende Blik sagde hun: "ja Therese! men af de
      himmelske." "Hvorfor ikke Menneskebørn, som blæse
      Sæbebobler?" lød en Stemme bag ved os. Vi drejede os Alle om,
      og saae et ungt, pent klædt Menneske med Hænderne paa Ryggen -
      han hilste med et let, hartad fornemt Buk, og Præsten ham igjen med et:
      "Velkommen fra Hovedstaden, Hr. Vang!" hvortil han i sin høje
      Tankegang føjede: "Hø! Paradoxmand, nymodens
      Viisdom!" Denne lod ikke til at bryde sig om hiins uvitterlige Yttringer,
      skjøndt et hurtigt Øjekast viste, at han vel havde opfanget dem
      - han maatte længe have kjendt Præstens Vane. Paa mig derimod
      gjorde denne - som enhver anden - Plumphed den sædvanlige
      Virkning: ej allene nemlig naar Samtalen i et Selskab pludselig gaaer over til
      Skjænderie, eller Ægtefolk for Trediemand giver en Sparlagenscene til
      Priis; men ogsaa naar en stødende Flauhed - Sottise - falder en
      Person af Munden, vækker hos mig en vis urolig, næsten ængstelig
      Fornemmelse, saa det uvilkaarlig driver mig til at gribe ind og give Talen en anden Vending.
      Saa optog jeg og her den Fremmedes Ord, og spurgte hvad han forstod ved Sæbebobler.
      "Luftkasteller" svarte han raskt - "ere
      Sæbebobler vel Andet end glimrende opadstræbende Tingester, som alligevel
      ere tomme, eller - om Man saa vil - kun fulde af Luft - af Vind
      - Luftballoner, Vindæg? og ere de menneskelige Foretagender
      Andet?" "Lidt mere, lidt mere!" svarte jeg. "Lidt
      nok, lidt nok!" gjentog han med et klogt Smiil, "vanitas vanitatum! alt
      under Solen er Forfængelighed, sagde Salomon, som dog havde bygget et Kastel, der
      vel mindst af Alle saae ud som en Sæbeboble."
      "Paradoxmand!" tænkte jeg ved mig selv, dog ikke saa
      højt som Præsten, og pirret ved den unge Herres Tone og Smiil, vilde jeg
      give ham en Nød at knække, da et Skriig bag Alteret bortdrog min
      Opmærksomhed fra Salomon den Anden; det var Therese, som med et "Herre
      Jesus!" kom ilende frem. Uden at spørge, foer jeg derom, og saae
      - hvad rigtignok kunde afpresse en ung Pige et Angestskrig: i Skriftestolen, en
      Nische i Muren, sad nemlig en gammel graaskjægget Mand, iført en pjaltet
      Præstekjole, om Halsen havde han en Slags Pibekrave af Siv, og paa Hovedet et Taarn
      af sex eller flere Parykker -  den Ene
      ovenpaa den Anden. "En Flaggermuus?" spurgte den unge Diogenes, idet han
      trængte sig frem ved Siden af mig; men i samme Øjeblik blegnede han, og
      ryggede sig tilbage. "Her," sagde jeg, "har De strax eet
      Beviis for deres Paastand; den menneskelige Forstand i det mindste hører til de
      salomoniske Forfængeligheder." Nu havde Præsten fra den anden
      Side faaet Øje paa den Vanvittige, og tiltalte ham med et: "ej! see! Hr.
      Provst! hvad bestiller De her?" "Skrifter Syndere,"
      lød Svaret med gravitetisk Mine og i langsom Takt, "vil Hr. Broder
      med?" "Nej, mange Tak!" sagde Denne, bukkede dybt, og gav os
      Andre Tegn at gjøre ligesaa. Therese nejede, men Mariane foldede sine
      Hænder, og saae medynksom ivejret. - Hr. Vang var allerede foran, og halvt
      ude af Kirken. Ved Udgangen spurgte jeg Præsten, om Stakkelen skulde blive ene
      tilbage? "oja!" svarte han, "vi kjende ham saa godt her i
      Egnen. Han gjør hverken sig selv eller Andre Fortred; skjøndt han er
      gal, som de seer." Han fortalte os videre: at den Ulykkelige i sin Ungdom havde
      studeret, med Nød og Neppe havde faaet første og anden Examen, men var
      bleven rejiceret til Attestats, hvorpaa han et Sted i Landet - han vidste ikke hvor
      - i nogle Aar havde forestaaet et Degneembede; var siden gaaet reent fra Forstanden,
      og indbildte sig nu at være Provst. Han var velbekjendt hos hartad hele Stiftets
      Gejstlighed, og ingen Degn vægrede sig ved at betroe ham Kirkenøglen om
      Søgnedage - derfor havde jeg ogsaa fundet denne Kirke aaben -;
      thi det var hans største Lyksalighed, hele Timer at sidde i Skriftestolen, at staae
      for Alteret eller paa Prækestolen. Vel talte han ikke - alle hans
      Fremstillinger vare blot mimiske - men hans Aasyn udviste klarligen den indvortes
      Virksomhed i en forvirret, men dog med gejstlig Stolthed opfyldt Hjerne. Den kjereste
      Foræring Man kunde gjøre ham, var en Paryk; og da
      Præsteparykker just i denne Periode begyndte at vige for eget Haar, havde han snart
      samlet sig Flere end der vel kunde stilles paa Hovedet. Han hørte sig gjerne af
      Almuen kaldes "Faar" (Fader) og af Præster "Hr.
      Broder! Collega! og Provst!" Det Huus, hvor han engang blev modtaget med et simpelt
      "Degn! - Batel (Bertel)" eller vel endog "Gal
      Batel!" det vendte han strax Ryggen, gjorde en Bevægelse med
      Fødderne som om han afrystede Støvet, og kom der aldrig mere.Da vi steeg tilvogns, for at kjøre tilbage til Præstegaarden, savnedes
      Vang; Kudsken sagde, at han var gaaet forud ad Gangstien, og idet samme saae vi ham ogsaa
      dukke op af den nærmeste Sanddal med  korte
      og raske Skridt. "Naar man seer det Menneske bag paa," hviskede
      Præsten til mig - vi To sad paa det bagerste Sæde -
      "kan Man ikke tage fejl af ham." "Man kan tage fejl af
      Ansigter," - svarte jeg. "Meget let," faldt han
      ind, "men ikke af Gangen; Ansigtet kan være en Maske, men Gangen er
      naturlig, den er ikke forstilt; og for ikke at lade mig skuffe af Ansigtet,
      bedømmer jeg allersikkrest et Menneske, naar han gaaer fra mig. Kjere! see dog ret
      paa Hovmesteren!" - "Hovmester? hvor?" -
      afbrød jeg - "Paa Solholm, for den lille Baron,"
      svarte han, "see kun hans smaae faste Skridt! ved ethvert af dem kaster han ud med
      Fodspidsen, hvormed han siger saameget som: jeg bryder mig kun lidt om andre
       Mennesker, han stiver Knæerne, hvilket betyder: jeg er mig
       selv nok, jeg er Mand for min egen Hat; og vil De nu bareste lægge
      Mærke til, hvor voldsomt det arme Kjoleskød slynges hid og did. Pokker
      skulde være hans Tjener eller hans Kone; thi det vilde komme ud paa eet."
      Skjøndt jeg ikke var uindviet i hans Velærværdigheds Pygoscopie
      - som han selv behagede at kalde den - saa overraskede mig dog nu hans
      haarde Dom over den unge Mand i den Grad, at jeg ikke kunde tilbageholde min Misbilligelse,
      men spurgte ham: om han havde andre og sikkrere Data for Fyrens Karak-teer end hans Fodskifte
      og hans Kjoleskød, for hvilke vel egentligen Dansemesteren og
      Skrædermesteren kom til at være ansvarlige? "Jeg desputerer
      aldrig," svarte han, "det veed De, men mit System holder
      Stik." Derpaa begyndte han med Damerne en anden Samtale, i hvilken jeg med saa
      meget større Interesse deeltog, som jeg hos den Ene fandt en reen og dyb
      Følelse, og hos den Anden et hurtigt og klart Blik, forenet med ukonstlet
      Vittighed. Let og umærket gled Tiden, skjøndt Vejen var sandig og tung;
      den Miil fra Kirken til Langebæk Præstegaard, var mig ikke
      længere end ellers en Fjerdingvej.Langebæk PræstegaardDenne Bolig ligger som et Lærkerede i Lyngen, luunt og dybt og lønligt;
      Man seer den ikke, før Man er lige oven over den - at sige: fra de trende
      Sider, hvor Kjørevejene gaae. Ikke skulde Man tænke, at her, vist over en
      Fjerdingmiil fra Kirkebyen og endnu længere fra andre menneskelige Vaaninger, og,
      som det lader til, midt i den vilde Hede, befandt sig en præstelig Arne, hvis den
      ikke stundom røbede sig ved sin Røg, der i nogen Afstand synes at
      opstige af Jorden.Illustrationerne vises ikke af hensyn til rettighederne.Da jeg førstegang - Aaret iforvejen - kom her, havde jeg
      taget Vejviser med fra en By, der laae en Miil nordenfor. "Hvor langt har vi til
      Langebæk?" spurgte jeg, "et godt Stød"
      var Svaret. Men det var et langt Stød, og længere
      end det borde været; thi de dybe Hjulspor snoede sig som tvende Slanger ud og ind i
      store Bugter. "Hvor langt har vi nu?"spurgte jeg flere Gange:
      "Et Stød endnu, et bitte Stød!" heed det
      bestandigt. Tilsidst spurgte jeg ikke mere, men stræbte at forkorte den lange og
      slette Vej, der ingen Jagen tillod, med at tælle
      Gravhøjene. Ej heller var dette noget let Arbejde; thi ej allene pippede de i stor
      Mængde frem, Hig Bobler paa Lynghavet, men denne Luftens dirrende eller
      bølgende Bevægelse, som den jydske Almue kalder "Lokes Havresæd" forvilder og blænder
      Øjesynet, som ellers ved Vognens slingrende Bevægelse allene vorder
      usikkert nok. Med eet aabnede sig forud en grøn Stribe i den mørkebrune
      Hede, og alt som vi kom nærmere, udvidede og forlængede den sig. En lille
      Græsplet i den jydske Ørken er allerede nok til at fængsle
      Øjet; hvor meget mere  da et
      Kildevæld? Om end de Bredder, den befugter, ere snevre, smiler dog det friske
      Grønne saa meget livligere, som det indfattes i Lyngens mørke Ramme; og
      dens Rislen er dobbelt liflig i den omgivende dybe Stilhed. "Nu er han
      her" sagde Vejviseren. Jeg saae endnu Intet, men faa Secunder efter ligger
      Præstegaarden saa godt som lige underneden os. Da Kudsken gjorde Holdt for at binde
      et Hjul - saa bruges ved Nedkjørsel af meget bratte Skrænter
      - stod jeg af Vognen, for ret at nyde dette sødtoverraskende Skue: under
      mine Fødder den ydmyge Præstebolig, lyngtakt, med blaalige
      Leervægge, paa Ildstedraden nær, der var bedet*  - som Jyden siger - med Kalk og Straatag; bag Dette
      en net lille Hauge, omplantet med stormtrodsende Hyld og Syrener, og vel besat med
      Kirsebærtræer og Abilde; og derfra den smalle lysgrønne Engdal,
      der strakte sig vel en halv Miil ned til en tversforbiløbende Aa, hvis Vande
      blinkede i Middagssolens Straaler. I Haugen - thi saa høj er Banken, at
      jeg kunde oversee det halve af Denne og næsten hele Gaardsrummet - i
      Haugen bevægede sig et temmelig talrigt og pynteligt Selskab, som nylig maatte have
      forladt et godt Bord, thi Man var mere højrøstet, loe og sang lystigere,
      end om Formiddagen plejer at være Tilfældet; og strax derpaa kom ogsaa en
      ung Pige ud fra Huset med Kaffekande, en Anden med Fløde, en Tredie med Kopper, en
      Fjerde og en Femte med et Bord, hvilken Byrde saa mange unge Herrer kappedes om at skille dem
      ved, at slet Ingen i Gjerningen kom til at vise sin Belevenhed. Derefter kom halwoxne
      Børn løbende med Stole, med Piber og Tilbehør; ja omsider
      udbåres Instrumenter: et Par Violiner, en Fløjte og en
      ærværdig Bas. I Nærheden af Kjøbenhavn
      tiltrækker sig et saadant Optrin kun flygtig Opmærksomhed: Man lader i det
      højeste Øjet gjennemløbe Grupperne, for at see om der findes
      een eller anden Bekjendt, og fortsætter, uden at standse, sin Vej; men her
      - langt ude i de jydske Heder, ret inde i Timiansegnen, som Beboerne skjemteviis
      kalder den - her electriserer det. Og nu den Gjæstfrihed - men
      det er ikke det rette Ord - den Hjertelighed, der modtog rnig vildtfremmede Mand!
      ordentlig som om det var mig, der gjorde hele Selskabet en særdeles Tjeneste. Der
      var Høstgilde i Præstegaarden; og foruden et Sæt liggende
      Fremmede fra Hovedstaden, var en temmelig viid Omegns Honoratiores efter Skik og Brug,
      indbudne. Jeg* Mindre end pyntet.havde slet ingen anden Indførelse I Huset end Afgivning af nogle mig uvedkommende
      og i sig selv uvigtige Papirer, dem en Embedsmand i nærmeste Kjøbstad
      havde bedet mig paa Gjennemrejse at besørge, og dog var det neppe, jeg paa tredie
      Dagen fik Lov til at kjøre videre, - vel at mærke -
      paa Præstens egen Vogn. Selv denne Mands Særheder, paa hvilke jeg strax
      efter den første Hilsen fik en Prøve, bidrog til endmere at oplive min
      glade Stemning: idet nemlig hans Kone begyndte at føre mig omkring, og
      gjøre mig bekjendt med de Tilstæ-deværende, brummede han efter
      mig: "jo jo! en vakker ung Mand! - Ærligheden selv! -
      har ret en sjælden godmodig Gang!" "Lad det ikke frappere
      dem," hviskede hun hurtigt, "min gode Mand har den Maade, undertiden at
      sige højt, hvad han tænker; men han tænker reelt, og har, uden
      at vide det, sagt Dem en velmeent Artighed."Det første Indtryk af en livløs - ligesaafuldt som af en
      levende Gjenstand - bevarer sig længe, ja saalænge som
      Erindringen selv. Det Sted, vi førstegang saae med Glæde, gjensee vi
      herefter ligesaa; ej allene opvækker og opfrisker det Mindet om Alt hvad dengang
      foregik, men tryller endog Sjelen ind i samme Stemning.At Tonen af en Sang eller andet Musikstykke kan bevirke Dette, er ikke paafaldende, thi
      Musikken er jo virkelig et Sprog, Toner ere Tanker, Takter Ord, og Noder Bogstaver; men endog
      Synet af en Blomst - ja blot Lugten er nok for at tilbagekalde i Hukommelsen en heel
      Tildragelse, tilligemed den Sindsbeskaffenhed, i hvilken vi under samme befandt os. Duften af
      en Martsviol, for Exempel, minder mig ej allene om Kirsebærgangen, fremstillende for
      mit indre Øje den foraarsgrønne Vold, de knoppende Træer,
      Voldgravene og øvrige Omgivelser, men sætter mig ogsaa heelt tilbage i
      hiin søde Sjelstilstand, da jeg som Dreng her førstegang hilste den unge
      Vaar. - Saaledes nu: da jeg, efter et Aars Mellemrum, igjen stod paa
      Præstebakken, saae ned paa det gjæstfrie Huus, paa den venlige Hauge, paa
      Syren-Løvhytten, hvor vi musicerede, og Lindealleen, hvor vi siden dansede, indtil
      den kolde Havguse jog os ind i Storstuen: da - jeg veed ikke at udtrykke mig
      tydeligere - tilsmilte mig det hyggelige Sted moderkjerligt som et andet Hjem.
      Therese maae i mit Aasyn have læst mit Hjertes Bevægelser; thi et Par
      Taarer tindrede i hendes himmelblaae Øjne; og med ukonstlet Rørelse
      sagde hun: "De har Ret! her er godt at være." Men derpaa,
      ligesom undseende sig for en Fremmed over sin Følsomhed, begyndte hun at trippe ned
      ad Bakken,  og det vel ilsomt. Hendes Veninde, der
      støttet ved Præstens Arm traadte sikkrere, raabte, at hun skulde tage sig
      iagt. For silde! hun var ikke mere istand til at standse Farten, men faldt, bultrede og
      trimlede lige ned til Foden af Skrænten. Det sidste af hendes Nedfart saae jeg ikke,
      thi det gik mig selv næsten lige saa godt, da jeg instinct-mæssig vilde
      ile hende tilhjælp. Ingen af os fik mindste Skade; men den yndige Pige var blevet
      saa forvirret, fortumlet og skamfuld, at hun, skye som en opjaget Raa, foer ind i
      Præstegaarden, uden en eneste Gang at see sig tilbage. Først en Time
      herefter blev hun atter synlig, da Veninden havde trøstet hende med den
      Forsikkring, at jeg havde begyndt at tumle ligesaa tidlig som hun. Præsten, hvis
      Følelse ikke var den allerfineste, modtog hende med et ironisk Smiil, og mumlede
      dertil: "teretes suras integer probo!" men Vang declamerede med een, for
      hans unge Alder priisværdig Alvorlighed: "hony soit qui mal y
      pense!" Therese rødmede: thi skjøndt hun ikke forstod Ordene,
      anede hun dog, at de angik hende: "Tal Dansk, de gode Herrer!" faldt
      Præstekonen hurtigt ind, "os stakkels Fruentimmer kan de jo sagtens baade
      kjøbe og sælge paa Latin." "Meget gjerne, lille
      Mama!" svarte han; "hvad Hr. Vang sagde, det er den Devise, som den
      ældste Ridderorden i Engelland fører, og som har følgende
      Oprindelse: paa et Bal ved Edward den tredies Hof tabte en Dame -"
      "- aa det er jo en gammel Historie," afbrød hun,
      "den kjende vi godt - kom Jomfru Dyber! og giv os et lille
      Stykke!" Denne Vending behagede Alle, endogsaa Ham selv
       - som Hans Velærværdighed altid derhjemme
      benævnedes i tredie Person - thi han var en stor Elsker af Musik, og
      skjøndt ingen Nodesluger - som han kaldte de
      konstfærdige - accompagnerede han dog paa sin Violoncelle ret harmonisk og
      smagfuldt. Therese satte sig villig til Klaveret, og uden Forspil istemte hun strax en munter
      Sang, som Præsten ledsagede med. dybe Syngetoner, og hans Kone med
      taktmæssige Nik.Da Sangen var ude, og Therese uden Ophold falden ind i en fejende Vals, lød det
      bagved af en mig fremmed Røst: "Amor er dog en Erkegavtyv
      -" det var Baron Sonnenthal; han var umærket kommen ind af den
      aabenstaaende Haugedør, og havde formodentlig hørt det sidste Vers.Baronen var eet af de Mennesker, hvis glatte og smilende Ansigter altid vise paa smukt Vejr, om endog indenfor i Sindet er Regn og
      Blæst; han var hvad Man kalder en smuk Mand, eller bedre: han besad hiin  negative Skjønhed, paa hvilken vel findes Intet at
      udsætte, men egentlig heller Intet at udmærke. Saaledes gives der
      Kvindeansigter, som ved første Øjekast synes saa engelmæssigt
      dejlige, at et ubevogtet Mandshjerte begynder at frygte for sin Rolighed; men ved
      nærmere Betragtning forsvinder Glorien, istædet for Engelen seer Man blot
      et Menneske, som Folk er' flest. - "Hvad ondt har
      Amor gjort Dem, Hr. Baron?" spurgte Therese, idet hun efter en kort Hilsen atter
      satte sig til Klaveret, "hvorfor er han en Gavtyv?" "Det skal
      jeg sige Dem, min rare Pige!" svarte han, "Skjelmen lader sig ikke
      nøje med at gjøre vore Øjne til Forrædere mod
      Hjertet; og det var paa min Ære dog meer end nok; men han lister sig og ind igjennem
      Ørerne." Therese smilte skjelmsk, og, uden at svare, klimprede hun
      Melodien til: "Paa mit Hjertes Skorsteen brænder" -
      "en harpixet Elskovsbrand," sang Præsten med sin dybe
      Basstemme: men inden han endnu havde udbrummet den sidste Stavelse, begyndte hun paa
      Ouverturen til Don Juan. Dette Mesterværk af Tonedigternes Shakespeare, som var
      aldeles Nyt for Tilhørerne, paa mig nær, virkede med saadan Troldomsmagt
      paa den musikalske Præstemand, at han snart sad hensunken i stum Forbauselse, snart
      foer op som af en Drøm - nu smilte som henrykt i den tredie Himmel, nu
      skuddrede, som greben af en Febergysen; og da Tryllerinden holdt op, saae han først
      paa hende, saa paa os Andre, Een for Een, uden længe at kunne frembringe en Lyd, til
      han omsider fik Luft i hans dyreste og kun i højeste Affect brugelige Eed:
      " Min Himmeriges Part! Hvad var det!"Saaledes - mindes jeg grant - blev ogsaa jeg tilmode, da Schiller
      førstegang faldt mig ihænde. Tilforn vidste jeg virkelig ikke hvad Poesie
      var, skjønt jeg anede det; jeg havde læst Homer og Virgil, men jeg
      forstod dem vistnok ikke, thi kold var jeg og kold blev jeg. Ikke meget bedre gik det mig med
      de Nyere; smukke Tanker, Klang og Rhytmus, men ikke dette ubeskrivelige, der ligesaavel i
      Prosa som i Vers vækker de slumrende Følelser og udfolder Sjelens Vinger
      - da kom Schiller, kom som den første Kjerlighed til Ynglingens Hjerte,
      og gjenfødte mig til det højere Liv herneden.Therese smilte og sagde: "det er Ouverturen til Don Juan."
      "Don Juan!" raabte Præsten og sprang op fra Stolen,
      "det er en Troldmand, denne Don Juan; det er en Halvgud!"
      "Don Juan hedder Operaen," vedblev hun, "Componistens Navn er
      Mozart." "Mozart?" gjentog han, "og det er
      førstegang jeg hører Noget af denne Mirakelmand - 
      nej! bliv siddende, aliersødeste Jomfru! og lad os faae mere af den
      Tønde!" - Hun gav os nu et Sangnummer efter det Andet, og det
      med en Sandhed, som vist vilde fortryllet Mozart selv; men jeg følte stedse dybere
      og dybere Sandheden af Baronens: "var det ikke nok at Amor gjør vore
      Øjne til Forrædere mod Hjertet; skal han ogsaa liste sig ind gjennem
      Ørerne?" Kort sagt: jeg mærkede selv først, hvad
      ellers sjelden skal finde Sted, at jeg begyndte at vorde forelsket. Jeg sad fastkoglet til min
      Stol, og Fortryllelsen maatte uundgaaelig vare lige saalænge som Musikken; den kunde
      ikke løses, før det behagede Therese; hvis hun da vilde have
      gjennemgaaet hele Udtoget af Operaen, vilde den dalende Sol faaet os Alle, mig og
      Præsten ganske sikkert, at see paa eet og samme Sted. Men hun brød af paa
      Halvvejen, og det paa en Maade, der virkede, efter Ordsproget, som en Spand koldt Vand over
      Hovedet. Hun havde ikke sjunget mere end de to første Ord af Arien:
      "Kølige Druer," før hendes Englestemme taug, og
      hendes Rosenfingre begyndte at udhamre en Bondedans, der efter nogle Takter forvandledes til
      et Charivari saa skurrende, som nogen uøvet Haand var istand til at frembringe; og
      derpaa sprang hun op - Præsten og jeg ligeledes. "Hvad er det
      for Noget?" brummede han, "Capricer - Nykker!" men
      hun hviskede til ham, saa jeg ret godt kunde høre det: "Man kaster ikke
      Perler -." En plump Skraben lød bagved, og et Blik paa den
      nysankomne syntes virkelig at retfærdiggjøre vor Virtuosas synderlige
      Opførsel. Havde end ikke Præstens højttænkte
      "Qvid novi ex Africa?" vakt Ideen hos mig, jeg maatte alligevel snart
      have bemærket Ligheden mellem Fyren og en kalkunsk Hane: hans tykke, pluddrende
      Mæle, hans kluntede, vrikkende Gang vilde allene have erhvervet ham dette
      Prædikat, om end ikke den violblaa Snabel mellem de røde, koparrede,
      laskede Kjæver, havde saa levende mindet om den stolteste, arrigste og naragtigste
      blandt Fuglene. Men allermeest træffende fandt jeg dog Ligheden senere hen, da jeg
      saae ham i en Menuet: med begge Hænder i Buxelommerne udbredte han Albuerne som
      Vinger, brystede sig og slog med Nakken, og hvergang han skreed forbi sin Dame
      udstødte han gjennem Næsen et Prust, bestemt som den fjedrede Sultan
      giver fra sig, naar han i sin Selvfølelses Culminationspunct tripper et Par Trin
      fremad, og slæber de smittende Vinger henad Jorden. De Andre hilste ham med et
      "Velkommen Hr. Forvalter!" og Baronen med et familiært
      "Goddag Huusfoged!" - Strax efter indtraadte en ung moderne
        klædt, og ligesom Forvalteren besporet
      Mand, hvem Man forestillede mig som Hr. Rumsøe, Nabopræsten i Skramlum.
      Neppe havde Denne hilset rundt, før Baronen spurgte ham: "vi skal vel
      altsaa kikke lidt i de apocryphiske Bøger?" og ikke vel var
      Spørgsmaalet ude, før Forvalteren stiltiende satte et Spillebord frem
      midt i Stuen, og bad derpaa højt om "Baronens Bibel." Verten
      dækkede strax med Lombrekort, og indbød mig til at tage Plads; men da jeg
      forsikkrede, jeg var en Begynder, spillede slet og ugjerne, anviste han mig Damernes Selskab,
      og satte sig selv tilligemed de andre tre Herrer; og kunde jeg af den Hurtighed og Lyst,
      hvormed alt dette skete, let skjønne, at alle Fire udgjorde et sluttet Partie.Jeg saae mig omkring efter Damerne, de vare ikke inde, men rimeligvis i Haugen. Jeg gik
      derud, og mødte strax Hovmesteren, som spadserede allene med Hænderne paa
      Ryggen. "De spiller ikke Kort?" spurgte han.
      "Nødtvungen," svarte jeg. "Det gaaer mig
      ligesaadan," vedblev han; "og skal jeg spille,
      maae det være Hasardspil; det er reent Tøj, aabenbar Krig,
      ærlig Kamp. Deres saakaldte Commercespil, er dog kun et Slags høfligt, af
      Moden authoriseret Snyderi. Det skal lade, som om de spillede blot for Morskab -
      Hykleri! - ellers maatte de jo spille om Slentringer. Hasardspil er Krig,
      Commercespil er Cabinetsforhandlinger - diplomatiske Negotiationer; ved Krig
      søger Man at erhverve ved Magt, paa den anden Maade ved List; Hasardspilleren er
      - om De saa vil - en Røver; den Anden er en Tyv."
      Der var Noget saa frit, raskt og hensynsløst i disse hans Yttringer, at jeg, uagtet
      Paradoxjageriet stak lidt frem, ikke kunde nægte ham mit Bifald, hvorvel jeg ikke
      heller fordulgte, at Ideen med dens Indklædning lignede Johannes den
      Døber i Kameelhaarskjortlen. "Det er mig kjert," sagde han,
      "og det saameget kjerere, som jeg troer, det ikke var Deres Hensigt, at sige mig
      nogen Compliment - og Complimenter," lagde han til, "maae jeg
      reent ud sige Dem, ere mig langt modbydeligere end ærlige Grovheder; ikke engang mod
      et Fruentimmer, for hvem jeg nærer nogen Slags Agtelse, kan jeg tillade mig
      sligt." "Det var vistnok skjønt," svarte jeg,
      "om alle fulgte Deres Princip: om baade Tale og Handling simplificeredes saa meget
      muligt, og Sandheden stedse traadte frem i sin uskyldige Nøgenhed, om Man f.Ex.
      ikke tiltalte sit Medmenneske som en fraværende Person eller som et nomen
      collectivum, om Man afskaffede al Titulatur, lod Gud allene være Herre og naadig - netop som Franskmændene,
      tilforn  de største Complimentmagere i
      Verden, der nu allesammen ere Dus og hedde blot Borgere og Borgerinder" "Er det Alvor?" spurgte han
      heftigt. "Det er Alvor," svarte jeg. "Saa er Du min Mand,
      Nordstjerne!" raabte han, rækkende mig sin Haand - jeg slog
      til, indtagen af Ynglingens ærlige Djervhed, og Venskabspagten var sluttet.
      "Men" vedblev jeg, "skulde det ikke forholde sig noget
      anderledes med det, Du kalder Compliment? Vi maae være enige om Ordets Betydning;
      mig synes det har en dobbelt. I den Ene, som Du tænker paa, er Compliment vel det
      samme som Smiger; men i den Anden og bedre er det jo hverken mere eller
      mindre end Høflighed -" "-
      Høflighed kommer af Hof-" faldt han ind. -
      "Lad det komme hvoraf det vil!" vedblev jeg,
      "Høflighed kan ogsaa være oprigtig meent. Hør Vang!
      Er Sandhed ikke Sandhed, fordi den er indklædt?"
      "Jo - saamænd!" svarte han langsomt. "Det
      var vistnok naturligere, om alle Mennesker gik nøgne; men kunne vi ikke
      være lige ærlige og sandhedskjere, fordi vi indhylle os i
      Klæder? og er da en velmeent Compliment Andet end en indklædt Bifaldsyttring? Hverken Du eller jeg vil sige til en smuk Pige:
      Himmel! hvor Du er dejlig! omendskjøndt det kan være, idetmindste en reen
      objectiv Sandhed. Hvi skulde det da være Falskhed eller Fornærmelse, under
      en fiin Indklædning at yttre vor Hjertensmening?" "Naar Du
      tager Ordet saaledes," sagde han, "kan jeg ikke have synderligt imod
      det; men skal vort hurtige Bekjendtskab engang vorde Venskab, saa maae Sandheden stedse
      fremtræde mellem os uden mindste Beklædning, hvadenten der skal bifaldes
      eller dadles - men der seer jeg Damerne - skal vi indlade os med dem, maae
      vel vor landflygtige Gudinde drapperes en Smule, om det saa kun var med ostindisk
      Musselin."De to Veninder sad paa en Havebænk; Frøkenen havde en Bog for sig, men
      saasnart hun blev os vaer, lukkede hun den sammen og gjemte den - det forekom mig,
      at hun havde grædt. "Hvad skal vi vædde, det er
      Siegward?" sagde Vang sagte til mig, og højt til Damerne:
      "Skulle vi ikke høre Hr. Nordstjernes Mening om den Bog, De veed
      nok?" "Hvorfor ikke?" svarte Jfr. Dyber raskt.
      "Jeg troer neppe han vil være saa stræng som De - det
      er Klosterhistorien Siegward, Hr. Nordstjerne! som Bogcensuren paa Solholm har
      dømt, til Baalet - De kjender den?" "Jo"
      svarte jeg, "og tilstaaer - siden jeg opfordres - at denne Dom
      synes mig vel grusom. Efter min Følelse er den et Mesterstykke i sit Slags;
      skjøndt jeg heller ikke nægter, at den kan  indeholde en sød Gift!"
      "Gift?" sagde Frøkenen næsten
      forskrækket; og Vang tilføjede triumpherende: "der har vi mine Ord." "Og dog" sagde Therese,
      "befinde vi os jo alle Fire ret vel efter Nydelsen af denne Gift."
      "Det er ogsaa af de langsomme" svarte jeg,
      "og tilmed ingen af de absolute; den er kun farlig for Enkelte - det
      kommer allene an paa Læserens særegne Sindsbeskaffenhed, om han har
      Modtagelighed for Giften." "Gift!" gjentog Mariane
      eftertænkende og som for sig selv: "hvorledes skulde den kunne findes
      forenet med saa dyb og inderlig en Religiøsitet? med saa fromme, saa rene
      Følelser? - Jeg forstaaer Dem ikke." "Det
      glæder mig, Frøken!" svarede jeg, "men er ikke
      mere, end hvad jeg ventede, i Paradiset frygtede Man ikke Slangen - dog, jeg er
      forpligtet til at forklare mig tydeligere: der gives flere Slags Gift; jeg meente Ingen af
      dem, der angribe Religiøsitet og Dyd, men en saadan som forstyrrer Hjertets
      Rolighed, idet den vækker Haab, som aldrig opfyldes - Længsler,
      som aldrig stilles, viser os Verden i et Rosenlys, der forsvinder med Ungdommens
      Morgendrømme, og navnligen Menneskene som Idealer, der da kun skylde Digternes
      Indbildingskraft deres korte Tilværelse -"
      "- Det vil sige" faldt hun ind, "at De overhovedet
      bandlyser alle Romaner -" "- Nej, min
      Frøken!" svarte jeg, "ikke Andre end de falske".
      "Er det dem," spurgte hun, "der fremstiller Verden som den
       borde være?" "ja - ogsaa dem
      - Enhver der af bilder den enten som et Paradiis eller et Helvede, eller som en
      Blanding af Begge." "Hr. Nordstjerne," tog Vang Ordet,
      "ynder ikke Romaner, men Historier." "Ganske
      rigtig!" raabte jeg, "jeg elsker virkelig Romanen, naar den er Historie,
      naar dens Begivenheder og Karakteerskildringer ere sande, eller kunne
      være det." Mariane sukkede; "mon denne Sandhed, De her
      anpriser, ikke ogsaa har sine Gifter, der desværre ere mere
      virkelige end Romanens?" "Jo desværre!" svarte jeg;
      "men Historien lærer os at kjende og undflye dem - den anpriser
      dem ikke - det gjør Romanen ved sine." -
      Saalænge havde Therese forholdt sig som en opmærksom
      Tilhørerinde; og af og til kastet hurtige og forskende Blikke paa de talende
      - her tog hun et Linde-Blad, lagde det tilrette mellem Tommel- og Pegefingeren, som
      til Skrald, og sagde: "jeg har ladt mig sige, at den sande Historie indeholder
      meget, som er falskt -" "- det er ganske
      vist," svarte jeg, "skjøndt Intet, som jo kunde
      være sandt; men derfor er ogsaa den sande Roman paalideligere end Historien, ved
      Denne kommer det an paa, om det er saa; ved Romanen derimod blot, om det kan være saa."
      "Historien" vedblev hun, "kan en stakkels Pige ikke kritisk
      bedømme; og hvorfor, Hr. von Nordstjerne! maae hun ej, til Trøst ved den
      virkelige Verdens bedrøvelige Sandheder, tye hen til en opdigtet, og dele med
      Skjalden hans fromme Selvbedrag? Ere ikke de skjønneste Digtninger just de, som
      henflytte os fra den faldne Verdens Torne og Tidsler hen imellem Paradisets Blomster og
      Livsens Frugter? som opløfte os over Jorden, og søge at bringe os dens
      Jammerligheder iglemme? Eller er Romanskriveren ikke ogsaa Digter? har han ikke samme Ret, som
      den der skriver Vers?" - Mariane smilte glad og mildt til sin djerve
      Medhjælperske; og jeg gad gjerne, som overvunden have kastet mig til den
      skjønne Sejervinderindes Fødder. "Jo!" svarte jeg,
      "naar vi blot ikke glemme, at Romanen er Digtning; eller at staae paa vore
      Fødder, naar vi atter dale fra den svimle Flugt." - Therese
      rejste sig, i det hun slog Skrald med Lindebladet - "De skyder
      Victoria;" sagde Vang med Lune; "det er for tidligt; De har vel bragt
      den ene fjendtlige Fløj til Retirade, men den Anden har endnu ikke været
      i Ilden. Hvad Siegward især angaaer, troer jeg at kunne overbevise Dem
      -" "- Vi vil ikke
      overbevises, Hr. Vang!" faldt hun hurtigt og bestemt ind. -
      "Naar De seer et Sørgespil, som indtager Dem, vilde De neppe
      være den Tak skyldig, der vækkede Dem af Illusionens Drøm, og
      hviskede Dem i Øret, ""hvorfor græder De?
      bær Dem dog ikke saa barnagtigt ad! det er jo kun Digt og Fabel
      altsammen"" - der seer jeg desuden Pigen kommer for at kalde
      os tilbords." - Hermed tog hun Mariane under Armen, gjorde et Knix, og
      Begge ilede foran, efterfulgte af os to Philosopher.Suppeterrinen stod paa det dækkede Bord, Vertinden ved sin Stol med
      Hænderne paa Bagslaget, biende efter Udfaldet af en Solo coleur. Denne var falden i
      Baronens Lod; og det var øjensynligt et Spil af højeste Vigtighed, thi
      en saadan Alvor i hans Aasyn saaes vist aldrig enten før eller siden - af
      mig, idetmindste ikke; men Man bør ogsaa tage i Betragtning, at Solopullien var
      fuld af Sølvmynt, og Beten derforuden saare stor. "Si fractus illabatur
      orbis, impavidum ferient ruinæ," sagde Vang saa højt, at
      Spillerne gjerne kunde hørt det, hvis ikke Ting af højere Vigtighed
      havde bemestret sig alle deres Sandser; Ligesaalidet fandt Vertindens gjentagne:
      "Maden bliver kold" Vej til Spillernes Ører. Endelig sprang
      Verten op fra Stolen - han havde siddet over, og seet de Andres Kort - og
      raabte: "min Himmeriges Part, nu vinder han den Solo!" Baronens Ansigt
      straalede "som Solen  fra sin delte
      Sky;" han fremviste sine tre sidste Kort, og sagde: "gagné en
      quatre, divide et impera!" Derpaa tog han Pullien, rejste sig, og bød
      Vertinden sin Arm med en Mine, som om slet Intet var forefaldet. Pastor Rumsøe og
      Forvalter Hiarum bleve endnu siddende en rum Tid, og gav hverandre i temmelig bittre Udtryk
      Skyld for Tabet af dette vigtige Slag, ja denne Ordstrid endtes ikke ganske, før
      Stegen kom paa Bordet, og det endda kun paa den Maade: at et Væddemaal blev
      indgaaet, og en fraværende Præst - der ansaaes som en Professor
      i Lombre - antaget til Voldgiftsmand. - Endelig gik Samtalen over paa
      Dagens politiske Begivenheder: Forvalteren, en ivrig Tilhænger af Bjergpartiet,
      førte Ordet, og priste dets kraftige Forholdsregler til Oprettelse af fuldkommen
      Frihed og Lighed; han syntes herved ganske at oversee Principalens, en gammeladelig Barons,
      Nærværelse. Denne, ganske ligegyldig ved sin Betjents marattiske
      Yttringer, jubilerede over Præsteskabets Udryddelse, og dette ikke uden lidt
      forblommet Spotteri over Religion i Almindelighed. Maaskee de tvende Religionens Tjenere ej
      engang mærkede hans Sarkasmer; men vist er det, at Ingen af dem besvarede samme.Da Maaltidet var tilende, gik Spillerne igjen til deres Lombre. Frøkenen, der
      foregav en Upasselighed, rejste med hendes Veninde til Solholm; Vang og jeg tilbragte de
      øvrige Timer til Sengetid med Samtaler, i hvilke han røbede saavel
      Skarpsind og Frimodighed, som Disputerelyst, Paastaaenhed og Hang til Heterodoxie. Dog vare
      mine Tanker stedse delte mellem de afhandlede Æmner, og en fraværende
      Gjenstand, der havde gjort et Indtryk paa mit Hjerte, som jeg vel følte var Noget
      meer end overfladisk.GravhøjenMit Soveværelse var et Kvistkammer, som vendte mod Syd, og hvorfra der var Udsigt
      over Haugen ned igjennem Engdalen. Da jeg ikke følte Trang til Søvn,
      rejste jeg mig ved Solens Opgang, og satte mig for det aabnede Vindue.Morgentaagen hang udspændt fra Bakke til Bakke, som et Tæppe over Dalen;
      steeg og sank og bølgede sagtelig bevæget af milde Luftpust.
      Tæt uden for mig paa den højeste Abild sad et kvidrende Svalepar. Fjernt
      og nær lød Lærkernes skingrende Morgensang, og derimellem
      Vibens muntre og Rylens klagende Toner, Hjejlens Fløjten,  Horsegjøgens og Urhanens Skoggren. Det var ikke hiin mig saa
      velkjendte, saa kjere Fugleconcert, som Lundenes Sangere opføre paa min
      løvrige Fødeø; men lutter fremmede Stemmer - Hedens
      Beboere, der næsten Alle tie om Dagen, og kun ved Solens Komme og Bortgang hilse
      dette Verdens oplivende Lys. Endnu livligere blev det derude, da tillige Huusdyrenes Stemmer
      lode sig høre ved Uddrivten: Køernes Drønen, Faarehjordens
      "uendelige Brægen" og Hyrdens Sang i gammeldags tungsindig
      Kæmpevisestiil, med sine langtrukne Moltoner, og ideligt gjenkommende
      Omkvæd. Men lidt efter lidt hendøde en Stemme efter den Anden;
      Taageforhænget over Dalen adskiltes, steeg, dannede sig i enkelte tynde Skyer, der
      Alle snart hensmeltede i Glandsen af den over Lyngbjerget nu heelt oprundne Sol.Hvor ofte klages ikke over de jordiske Glæders Kortvarighed! og Dette
      gjælder ej allene om dem, som hiin vise Slave satte "udenfor vor
      Magt", men og om dem, som Sjelen selv fremkalder af sit eget uudgrundelige Dyb:
      Phantasiens Tryllebilleder - disse den indre Virksomheds yndige Skabninger
      - ere ligesaalidt vor Ejendom, ligesaa flygtige som enhver Anden, der blot
      tilhører de udvortes Sandser. De henflyve, bortsmelte som hine Morgentaager. Vi
      stræbe forgjæves at holde dem tilbage; vi gribe efter de vigende Skygger,
      og vende tomhændede tilbage, eller erholde Noget, vi hverken have ventet eller
      ønsket. Saaledes gjenkalde vi stundom, efter flere Aars Mellemrum, een eller anden
      lykkelig Sindsstemning - stundom kommer den ukaldet - lønlig
      Glæde fylder vort hele Væsen, vi befinde os i en sød magnetisk
      Slummer, eller i Theriakiens første paradisiske Stadium; men som vi
      forgjæves anstrænge os for at udtrække - ak! det
      staaer ikke i vor Magt - saalidet som Clairvoyancen i den Magnetisertes: Engelen
      "kysser os ømt og forsvinder"; den søde Ruus er
      forbi. Virkeligheden jager Indbildingen paa Flugt; eller de skjønne Forestillinger
      omskiftes pludselig, uvilkaarligt, ligesom een Drømmescene afløser den
      Anden i vild Uorden, ligesom Billede følger paa Billede i den magiske Lygte.
      - Jeg saae mig selv ved Thereses Side; hendes højre omslyngede min Hals,
      hendes venstre en smilende Glut. Jeg saae os som Kronhelm og hans Therese - som Adam
      og Eva i Miltons Paradiis. Men strax derpaa fremstillede sig ukaldet Menneskets
      Forfører - højst sælsomt! - i Baronens
      Skikkelse. Med den alvorligste Villie stræbte jeg at bortmane ham - jeg
      mægtede det ikke. Istædet  for at
      vige, nærmede han sig, og fæstede sit koglende Slangeblik stivt paa
      Therese; og hun, som umodstaaelig afstedslæbt ved magnetisk Kraft, foer ind i den
      onde Fiendes aabnede Favn, han krystede hende - som Slangerne Laocoon -
      hun vreed, hun vaandede sig. Jeg foer til for at knuse hans Hoved, men Jorden aabnede sig, og
      under haanende Skogger rev han hende med sig ned i Afgrunden.Jeg foer op, som af en Drøm; jeg græd, som over et virkelig tabt
      Paradis. - "O Du ærlige Epictetes!" sukkede jeg,
      "hvad er da i vor Magt, naar ej engang Phantasien er
      det?" - "Phantasiens Brug"
      tyktes han mig at svare. "Ja!" raabte jeg, "det var et
      Varsel, givet af en kjerlig Aand - jeg vil frelse hende.""Hvem?" raabtes der nede fra Haugen. Det var min Vert, som rygede sin
      Morgenpibe. Paa hans forundrede "Hvem?" mærkede jeg
      først at jeg havde snakket over mig; og forvirret, som jeg var, kunde jeg ikke
      svare Andet end: "nu kommer jeg strax." - Jeg skyndte mig
      derned. Han stod endnu paa samme Sted med Piben i Haanden, og saae sig rundt om,
      søgende Den som skulde frelses. - Jeg betog ham Vildfarelsen ved at
      forklare ham, hvorlunde Indbildingskraften havde havt mig en Smule tilbedste, dog naturligviis
      uden at nævne ham Personen. - "De taler med Dem
      selv," sagde han smilende - "De bliver gammel - men
      Apropos, har De Lyst til at besee en Gravhøj, som jeg er ved at kuldkaste? der
      finde vi ogsaa Damerne fra Solholm, og følge med dem til Gaarden - vi ere
      inviterede til Middag." Jeg samtykkede.Under min Omklædning gav jeg mig til at gaae irette med mig selv, eller egentlig
      med min balstyrige Phantasie, fordi den havde laant den onde Aand Baronens Legeme.
      "Hvorfor da," sagde jeg, "vil Du endelig gjøre ham
      til en samvittighedsløs ugudelig Forfører? At han har kaldet Therese
      " min Rare! min Søde!" er vel i
      Grunden blotte tilvante Talemaader, som en Mand paa hans Alder gjerne uden Anstød
      kan bruge til en Pige, der kunde være hans Datter. Og i hans Øjekast til
      hende vil dog allene Skinsyge see noget meer end den Mildhed, han viser mod Alle og Enhver.
      Hvad beviser vel det, at den plumpe Forvalter engang sagde til hende: "tag Dem i
      Agt for min Principal! han er en stor Skjelm efter Pigerne!" "Er han
      maaskee ikke selv een af hendes Tilbedere?" Idet jeg saaledes straffede mig selv,
      mindedes jeg pludselig, at jeg om Natten havde havt en Forestilling isøvne, som
      lignede meget den der båres mig vaagen for; men hvor 
      kom saa Drømmen fra? Der stod jeg - kunde ikke
      komme videre, end Plato og Kant.Da vort første Bestemmelsessted ikke laae en halv Miil fra
      Præstegaarden, gik vi derud; thi saaledes foreslog min Vert. Jeg, skjøndt
      kun halv saa gammel som han, havde vel hellere aget, men undsaae mig ved at tilstaae det. Hvor
      nemlig intet seeværdigt findes paa en Vej, der betjener jeg mig hellere af Hestenes
      Fødder, end af mine egne; og fra Langebæk til Højen var kun
      Lyng, og intet Andet. - Vi fandt tre fire Karle ifærd med Arbejdet, og
      allerede saavidt, at Indgang til et Gravkammer just ved vor Ankomst viste sig. Da Denne var
      ryddet, fik jeg Lyst til at være den Første i det "snevre
      Huus," men saa lavt til Loftet var der, at jeg maatte saagodtsom krybe derind.
      Snart befandt jeg mig i det egentlige Sovekammer, som nu førstegang efter maaskee
      niere end tusinde Aars Forløb modtog et levende Væsen, og Morgensolens
      Straaler, der belyste en Leerurne, - saavidt jeg ved flygtigt Øjesyn
      opdagede - den eneste mærkelige Gjenstand, Hulen indeholdt. Med dette
      Udbytte vendte jeg tilbage; og vilde strax været ifærd med at
      undersøge Indholden, hvis Præsten ikke havde afholdt mig: "lad
      os bie med det!" sagde han, "see hist! der kommer saa sandelig en Mand,
      der gjør mere af en sort Leerpotte med brændte Ben og andet Snavs, end af
      en god Potte Suppe i en Sølvterrine: han skal tage Laaget af - de skal
      snart see, hvor graadig han farer i Potten." I fejende Gallop kom den omtalte i
      ligeste Linie over Heden, og brød sig hverken om Vej eller Sti. Inden et halvt
      Minuts Forløb var han ved Foden af Højen. Han sprang af Hesten, uden
      videre at bryde sig om Denne, der ogsaa strax skulde have benyttet sin Frihed, hvis ikke een
      af Graverne havde grebet den i Tøjlen. Den flyvende Rytter syntes at ville tiltale
      os; men da han i det samme fik Øje paa den aabnede Indgang, standsede han pludselig
      som forstenet, udstrakte Armene, og frembragte ikke Andet end et langt
      "Ah!" et saadant, som en Smarodser udaander ved Synet af et
      lækkert Bord, eller en forlibt Tilskuer ved Fremtrædelsen af en dejlig
      Skuespillerinde. Da han havde staaet nogle Secunder med et Aasyn, som om han saae Himmelen
      aaben, og ikke Jorden, fik Tungen atter sin tabte Brug: "Pastor! kjere
      Pastor!" udbrød han bebrejdende, dog uden Bitterhed, "Og det
      kunde De gjøre, uden at lade mig det vide!" "Jeg vilde
      overraske Dem," faldt Pastoren ind, "med en lille underjordisk Raritet,
      og her har De den" - han viste paa Urnen. Nu først faldt Illustrationerne vises ikke af hensyn til rettighederne. Antiqvarens Øjne paa Skatten; thi under hiin Replik havde han dem endnu
      stivt fæstede paa Hullet i Højen. "Ved Odin Hangadrot! og alle
      Aserne!" jublede han, "det er den skjønneste, jeg til Dags
      Dato har seet; en Form aldeles mageløs! - og Størrelsen!
      - ypperlig conserveret! - med begge sine Hanker! - og med Laag
      paa!" - under disse Forundrings- og Glædes-Udbrud
      nærmede han sig langsomt Skridt for Skridt, satte sig paa det ene Knæ, og
      lagde Hænderne sagtelig og klappende om Grydens Sider, som en Fader, der kjertegner
      sit Barn. "Har De havt den aaben?" spurgte han hurtigt; paa vor
      Benægtelse rev han et fint hvidt Klæde op af Lommen, og udbredte det paa
      Jorden; men da han vel frygtede, at det ikke var stort nok til at ramme Indholden, gjorde han
      det samme ved sit Halsklæde. Derpaa tog han med største Forsigtighed
      Laaget af, og stirrede en Stund med Henrykkelsens Smiil ned i den halvfyldte Urne.
      "Lad Kammer-raaden nu rode lidt omkring i denne Askemødding,"
      sagde Præsten,  "mens vi ryge en
      Pibe heroppe." Jeg stødte ham paa Armen; "siger
      Intet," sagde han igjen ligesaa lydt, "siger Intet, i
      nærværende Øjeblikke kan han hverken høre eller see
      hvad der foregaaer omkring ham - det er med ham som med Urhanen i dens forlibte
      Exstaser." - "Det er dog et ganske uskyldigt
      Libhaveri," mente jeg, da vi havde lejret os paa Højens Top,
      "og jeg føler ret godt, hvorledes det kan blive Lidenskab. For mig har
      ogsaa enhver Oldtids Levning noget tiltrækkende, noget stille
      ærværdigt -" "-
      saamænd!" sagde Præsten bifaldende, medens han slog Ild til
      Piben; "men at gjøre Oldsager til sit eneste Studium, deraf kommer dog
      aldrig noget stort ud." "Det var alligevel
      tænkeligt," vedblev jeg, "at det med Tiden kunde give noget
      Udbytte for vor gamle Historie." "Meget muligt," svarte han,
      "men at betragte det som det vigtigste af Alt, er dog en Smule
      naragtigt." "Hvad et Menneske finder Kald til," mente jeg,
      "bør han vel ansee for det vigtigste, om han deri skal bringe det til
      Noget. Den som med Ligegyldighed betragter og driver sin Dont, vorder stedse en Fusker: en
      Fusker er den Snedker, den Skomager, som ikke sætter sit Haandværk over
      alle Andre; og det samme gjælder om Konstneren og Skribenten."
      "Godt nok!" svarte min Modstander, og tog sig et langt Drag af Piben;
      "Alt hvad vi øve, Leeg eller Alvor, maae skee med Lyst, ellers vorder
      det Alvorlige Leeg, og Legen for alvorlig; men hvorfor skal Snedkeren foragte Skomageren og
      Skræderen? og Konstneren den solide Videnskabsmand? Jeg har kjendt en Dansemester,
      som paastod, at hans Konst var Fundamentet til alle andre, ja til alle Videnskaber -
      Moralen med. Den samme Professor Spring-gaas tog aldrig Hatten af for et Menneske, som gik
      indad med Fødderne, var han endog Kongens første Minister.
      "Han var sikkert en Virtuos?" spurgte jeg. "Derfor ansaaes
      han," nikkede Præsten. "Ja seer De, min Ven!"
      vedblev jeg, "uden denne Stolthed havde han vist aldrig bragt det til Virtuositet.
       Eensidighed maae Man holde Mennesket tilgode, da Alsidighed er uopnaaelig. En Virtuos i Tonekunsten maae gjerne for mig ansee en Violin
      for den vigtigste af alle menneskelige Opfindelser, naar han saa forstaaer at tractere den, og
      en Digter troe sig indblæst af Guddommen selv." "Hm!
      hm!" mumlede Præsten, "der er Noget i det De siger;
      Herregaardsskytten for Exempel, som kommer der henne, han sætter Jagten over alt
      Andet i Verden, og foragter i sit Hjerte Enhver, som ikke kan skyde. Han veed ikke tydeligere
      at betegne den højeste Grad af Uvidenhed og  Enfoldighed, end ved den Talemaade: ""Den Karl er saa dum, han
      kjender ikke Bukken fra Raaen""; men selv skyder han rigtignok paa en
      Prik - jeg vil ellers foreløbig sige Dem, at han staaer højt
      anskreven hos Baronen, der har ført ham med herind fra en
      Udenlandsrejse." - Den omtalte Nimrod, en undersætsig,
      sortsmudset Person, med dybtliggende Øjne, reed, ledsaget af en
      Hønsehund, lige hen imod os, lettede paa Hatten, og bragte os paa tydsk Herskabets
      Hilsen: at samme nemlig kom strax efter, for at tage Højen i Øjesyn.
      Derpaa sagde han for sig selv i en skjemtende Tone: "Aperpo, Hr. Pastor! Hvem gifer
      Dem Lov til at kaste Ræfe ut i mit Rivier?" Præsten, som gjerne
      tydskedes, svarte: "ein guten Wort, min lieber Liefers! will er nicht trinken ein
      Snapchs?" Hertil takkede Jægeren, og stod af Hesten. Een af Graverne blev
      opkaldt med Madkurven, og en Serviet udbredt imellem os, hvorpaa Frokosten udpakkedes.
      Kammerraaden indbødes til at deeltage i Maaltidet, men han betakkede sig for det
      første, da han endnu ej var færdig med at undersøge den fundne
      Skat. Da Skytten havde faaet den første Snaps, som han med opløftet
      Albue og langt tilbagebøjet Hoved hældte i Halsen, begyndte han
      oprømt, "akkeraat sodan sad jeg og min Lieutnant Ewald - han
      er nu Genneraal - i den nordmekaniske Krig, da den franske Genneraal Lafayette kam,
      og jog os væk fra vores Maaltid; men den Pus betalte jeg ham; fra Busken skikkede
      jeg ham en Valet, so han glemte at sto op igjen -"
      "- Lafayette," rettede jeg, "lever jo
      endnu." "Det mo være en Søn af min
      Lafayette," svarte han, "for den jeg skød, rejser sig min
      Seel ikke før Domsdag." Præsten blinkede til mig, og fyldte
      atter Tomlingen til Lafayettes Banemand. Han stak ud, og takkede med en ny Anecdot fra Krigen,
      endnu mere heroisk end den første. Nu kjendte jeg min Mand, og gjorde ingen flere
      Bemærkninger ved hans nordmekaniske Krigshistorier, der for hver ny Snaps vandt
      baade i Omfang og digterisk Højhed. Hvad der egentlig gav dem Værd, var
      dog den Omstændighed at Forfatteren selv troede sine Fictioner; thi det er ligesaa
      almindeligt, som billigt, at Løgneren saalænge søger at narre
      Andre, til han omsider vorder sin egen Nar.Endelig kom da Herskabet. Skytten satte sig tilhest, reed Vognen imøde, og
      escorterede den til Højen. Inden han begav sig bort til Dagens Forretning, maatte
      han, med synlig Ærgrelse, døje en grov Bommert mod den ædle
      "Waidkonst," som han kaldte den: hans Herre sagde nemlig til ham:
      "See nu, min kjere Johan! at Du skaffer 
      os nogle Snepper til Aften!" Øjeblikkelig standsede han Hesten, som om
      han vilde til at lægge an, satte et Ansigt op, hvori først Forbauselse og
      derefter Medynk blandet med Ringeagt ikke utydelig afmalede sig. "Snepper?
      - Snepper!" gjentog han, "i Juny Monat? om Baronen so vilde
      forere mig Solholm op ok net som den stoer, kunde jeg ikke skaffe Dem en Sneppe idag; po denne
      Aarsens Tid har vi her i Landet lige saamange Elefanter som Snepper." -
      "Naa naa!" sagde Baronen, "Snepper eller Brokfugle, det
      kommer ud paa eet." "Det gjør Fanden," mumlede
      Dianas Yndling, idet han hurtig drejede Hesten, og gallopperede bort, maaske fordi han
      frygtede for, at han ikke længere vilde være istand til at hemme Udbrudet
      af sin billige Harme.Ligesom de Kjørende kom af Vognen, ilede de hen til Kammerraad Urold, der endnu
      sad paa Knæerne, ragede med en Sølvsøger, og lagde de fundne
      Herligheder tilside paa sit Halsklæde. Han hilsede blot med hurtige Nik. Den
      skjelmske Therese faldt ham strax i Flankerne. "Men Gud bevare os vel,"
      raabte hun, "bruger De deres rene fine Lintøj til saadant
      Snavs!" "Snavs?" gjentog han, dog uden engang at see paa
      hende. "Hvad tænker De Fruen vil sige?" vedblev hun, og tog
      fat paa en Flip af Lommeklædet; men han, som mærkede hendes Hensigt, greb
      hendes Arm med en Musekats Raphed, og sagde bestemt og truende: "De la'er det
      ligge!" Therese rev Armen til sig; hun blev virkelig vred; men det klædte
      hende alligevel nydeligt, og fremstillede blot en ny Variation af Skjønheden.
      - Kammerraaden tog ikke nogen Notice heraf, men hældede med stor
      Forsigtighed Smullet i Urnen, som han tog under den ene Arm, og med Reliqvierne i den anden
      Haand, rejste han sig nu, hilsede og sagde: "Den Opdagelse, jeg her har gjort
      - det forstaaer sig med Hr. Pastorens Bistand, hvorfor jeg er hans evige Skyldner
      - er af allerhøjeste Interesse og Vigtighed. Lad os tage Plads for
      Exempel her oven paa denne classiske Høj, og der vil jeg give mig den
      Ære, nogle Minutter at fængsle Selskabets
      Opmærksomhed." Huldtsmilende som en ung Professor bukkede han for os,
      vendte sig, og begyndte paa Opgangen; men da Højens Stejlhed gjorde ham denne
      vanskelig, tog Vang og jeg ham under Armene; thi vort Tilbud, at bære Helligdommene,
      vilde han ikke modtage - han havde dem altfor kjer, til at betroe dem i andres
      Hænder.I Højens Top var en rund Fordybning, paa hvis Kant vi satte os; i  Midten stode Gjenstandene for vor Opmærksomhed og
      Antiqvarens Forelæsninger. "Mine Herrer og Damer!" tog han
      tilorde, "De see her de jordiske Levninger af den danske Konge Hadding, og hans Dronning Hartgrepe!" Her gjorde han
      en Pause, dragende Vejret dybt, som Een der just har lettet sit Sind for en stor Hemmeligheds
      Byrde. Baronen smilte næsten umærkeligt; hans Datter saae paa Kammerraaden
      med store Øjne, som vidste hun ikke enten det skulde være Spøg
      eller Alvor. Therese paalagde sig ingen Tvang - som Vang og jeg, der beed os i
      Læberne - hun loe ret hjertelig; og Præsten mumlede sit
      "hæ, nu rider Fanden Conrectoren." Oldgranskeren
      hørte det ikke, eller lod saa; han vedblev som følger: "Mine
      Herrer og Damer! denne Paastand er ikke greben af Luften; jeg skal føre dem
      Beviserne: denne Høj kalder Almuen Luushøj. Denne
      Benævnelse maae ingenlunde udledes af et vist almindeligt Insect; men af det gamle
      ubrugelige Lius, det samme som Lys, der atter er
      bleven udtalt Lis - Engellænderne, som nedstammer
      fra Jyderne, kunne endnu ikke prononcere Vocalen y - Consonanterne L og R
      forvexledes lettelig, og saaledes faae vi Rishøj. Dette er en forkortet Udtale af
       Ripshøj; Ripshøj ligesaa af Gripshøj. Dette er kommen af Grepshøj;
      Grepshøj af Grepeshøj, og Grepeshøj
      igjen af Hartgrepeshøj. Nu kommer det af sig selv: Hartgrepeshøj - Grepeshøj -
       Grepshøj - Gripshøj - Ripshøj
       - Rishøj - Lishøj - Lyshøj
       - Liushøj - Luushøj - der har vi
      det!" Med et triumphe-rende Smiil saae han sig rundt om i Kredsen, som om han
      trodsede al videre Modsigelse; men heller ingen fandt Sted; thi Enhver af os vilde hellere
      nyde noget meer af denne gamle Suurdejg. Efter en kort Pause tog han atter ved:
      "Sagnet beretter os, at denne Hartgrepe var meget troldkyndig, og at hun i levende
      Live førte sin Mand Kongen med sig til Underverdenen, hvilket betyder hverken meer
      eller mindre, end at de lod sig begrave i een og samme Høj - nu har vi
      dem altsaa her begge To. Og skulle vi derpaa skride til Undersøgelsen af de
      tilstædeværende kostelige Levninger. Jeg sagde: vi har dem begge To; men
      egentlig har vi kun det Halve af dem; thi det andet Halve ligger paa Havets Bund
      -" "- Og naar nu" -
      afbrød Baronen med et sarcastisk Sideblik til Præsten, -
      "naar nu Kammerraaden ovenikjøbet forblander den øvrige
      Halvdel af de salige Been, kan det blive vanskeligt nok, at faae dem samlede igjen paa
      Dommedag!" Den Tiltalte mumlede: "Hæ! Spotter!
      Fritænker! bedst at lade som man ikke hører." Det skulde
      blevet vanskeligt at kvæle Latteren, hvis ikke  Spotterens letsindige Yttring havde vakt Uvillie hos os Andre. Men jeg
      bemærkede til min Skræk, at Therese smilte til ham - min
      Drøm randt mig i Tanker, og en Febergysen gjennemfoer mig. En lang Tirade af Uroids
      Forelæsninger gik nu mine Ører forbi, og jeg vaktes først af
      mine mørke Grublerier, da han rejste sig, og overrakte Therese et Stump rustet
      Metal, der havde Skikkelse af en Kasketskygge. "Betragt engang Dette!"
      sagde han, "Herrerne ville glat væk erklære det for et Stykke
      af en Hjelm - intet mindre! Det er et Pragtsmykke, Damestads! hvilket jeg strax vil
      gjøre dem begribeligt!" Og nu beviste han, idet Tunge og Fingre
      manøvrerede med lige Hurtighed, at Stumpen var en Deel af et Diadem; men da han,
      for end mere at tydeliggjøre sig, og vise, hvorledes det havde siddet, tog fat paa
      Thereses Hoved, som om det havde været et caput mortuum, slog hun til hans Haand,
      sprang op, og sagde: "mit Hoved frabeder sig den Ære at tjene Dem som
      Skabilken! brug deres egen Parykblok, naar De vil opstikke Dronning Hartgretes
      Sæt!" "Hart grepe!" rettede han koldsindig, og lagde Diademet ned, for at fremtage en
      anden Raritet. Men Therese og hendes Veninde forlode Auditoriet, og trippede ned ad
      Højen, Vang fulgte deres Exempel; og efterhaanden listede vi Andre os ogsaa bort,
      saa at Professoren tilsidst blev allene tilbage. Uden at fornærmes raabte han efter
      os: "Gaaer De ind i Gravkammeret, da vær for Himlens Skyld forvarlige, om
      der skulde være flere Urner! jeg kommer strax."Jeg bukkede mig for at gaae ind i Højen; men standsede, da jeg saae begge Pigerne
      i en Stilling, som tydede paa fortrolige Meddelelser: de holdt hinanden omfavnede, og Mariane
      støttede sin Pande mod Thereses Skulder. Jeg trak mig tilbage; og paa Baronens
      Indbydelse traadte jeg hen til Vognen, for at tage min Andeel i den medbragte Frokost.
      Kammerraaden var endnu ivrig beskæftiget med paany at gjennemrage Beenkullene, da
      vor Vert raabte op til ham: "Kom nu Hr. Antiqvitetsraad! og
      faae lidt Vederlag! De har tracteret os med Suppe, kogt paa gamle Been; men hvor kraftig den
      end var, troer jeg dog vi kunne trænge til Spise fra nyere Tider," Den
      Tiltalte, som saae at der var anrettet med gode Sager, og Flaskefoderet aabnet, forlod sit
      Liggendefæ, og ilede ned til Vognen; Man mærkede strax, at han var Ven af
      et godt Bord. - Da vi Mandfolk vare samlede om Dyreryggen, savnede Baronen
      først Damerne: "hvor er Jomfru Dyber og min Datter?" spurgte
      han, "see de Fandens Tøser! hvad kan de  bestille saalænge i Graven? Man skal see de holde
      Sjælemesse for Lange Margrethe eller hvad det er hun hedder
      - aa! vær saa god Hr. Vang og hent os dem!" - Vang
      gik, men kom ikke igjen. Efter et Indhug i Stegen og et Glas rundt, sagde Baronen:
      "jeg troer, paa min Ære! at Candidaten maae anticipere den geistlige
      Stands Forrettighed, at absolvere smukke Synderinder - Hr. von Nordstjerne! vil De
      ikke kikke ind i Skriftestolen?" Jeg fulgte Opfordringen. Da jeg var kommen ind til
      de Trende i Højen, bemærkede jeg en synderlig Alvor i Alles Ansigter.
      Ingen af dem talte, men stode med nedvendte Blikke og ubevægelige som Marmorfigurer
      paa et Gravminde. En Stund antog jeg samme Stilling, indtil Vang omsider brød
      Taushe-den, idet han ligesom opvaagnede af en Drøm, greb Thereses og min
      Højre, og inden vi vidste hvad han vilde, eller kunde forhindre det, lagde dem
      sammen med de Ord: "Hvad Graven har tilsammenføjet, skal Ingen paa
      Jorden adskille." Therese rev hurtig sin Haand løs, og med det Udraab:
      "Komediantspiller!" ilede hun ud i det Frie; Veninden fulgte hende noget
      langsomt. Vang holdt endnu min Haand, og spurgte med godmodigt Skjelmeri: "Blev du
      ogsaa vred, Nordstjerne?" Jeg tænkte paa hvad jeg skulde svare ham; thi
      vred var jeg i Grunden ikke; men han tog atter Ordet: "seer Du, amicissime! jeg har
      blot fremskyndet hvad alligevel vilde skee. Allerede igaar indsaae jeg, at I To vare bestemte
      for hverandre, og da jeg nu ubemærket af Pigerne kom herind, bekjendte hun for sin
      Fortrolige, at hun virkelig havde Godhed for Dig. Da de bleve mig vaer, frygtede de med Grund
      for, at jeg var bleven et ukaldet Vidne til denne Bekjendelse, og heraf kom det, at Du ved din
      Ankomst fandt os alle Tre saa forlegne. Hvad skulde jeg gjøre? Du var dog
      nærmere berettiget til at indvies i Hemmeligheden, end Jeg. Men hertil kommer endnu
      en højst vigtig Bevæggrund til mit raske Skridt: imellem os! Baronen er
      en stor Vellystling og farlig Forfører. Therese er nu hans nærmeste Maal;
      og for at naae dette søger han, efter gammel hældig Praxis at nedrive
      Kydskhedens eneste og stærkeste Bolværk - jeg mener Religionen.
      Den Anden, nemlig Æren, falder snart bagefter. For at frelse det vakkre Barn, fik
      jeg det Indfald at kaste hende i Armene paa Dig, da jeg havde temmelig Vished for, at Du ikke
      vilde støde hende bort."Skinsyge og Frygt, Kjerlighed og Glæde strede om Herredømmet i mit
      heftigt bevægede Sind. Jeg trykkede den fremfusende Vens  Haand, og sagde: "det synes som om jeg, uden at
      søge, skal finde tvende af Livets yndigste Blomster - Venskab og
      Kjerlighed. Dog hvad den sidste angaaer - jeg er ikke uden Bekymring -
      siig mig! Skulde Therese virkelig lægge Øre til Baronens
      Lærdomme?" "Med hendes vittige Hoved og sorgløse
      Letsind, kan det vel være at befrygte," svarte han, "dog
      staaer allerede een frelsende Engel ved hendes Side - hans egen Datter. Hun er just
      det Modsatte af Faderen, følelsesfuld, from, ja Man kunde vel sige
      andægtig, sin ædle ulykkelige Moders udtrykte Billede. Jeg veed, at hun af
      al Magt modvirker Faderens giftige Indskydelser; men Kjerlighed vil alligevel udrette mere end
      Venskab - Din Haand bæver? rolig! Nordstjerne! Med Fatning maae Du igjen
      træde ud til Selskabet - Vi kunne ikke tøve længere
      herinde." - Med tvungen Rolighed fulgte jeg ham; og under en
      næsten almindelig Taushed, som kun Baronen nu og da med et lystigt eller og et
      frivolt Indfald afbrød, kjørte vi til Herregaarden.SolholmDenne Gaard ligger, som de fleste gamle i Danmark, lavt, og paa en sumpig Grund, for ej at
      mangle Vand i de omgivende Grave. Den er anlagt midt i en Engdal, men Bakkerne paa
      østre og vestre Side ere saa høje, at Man endnu paa en Fjerdingmiils
      Afstand ikke seer Andet af Solholm end trende Taarnspiir, hvoraf det midterste er lidt
      højere end de Andre. De have en pyramidalsk Form, og Bønderne kalde dem,
      træffende nok, Solholms Tørveskruer. Seet fra de
      vestlige Bakker tager Herresædet sig smukt ud: over den foranliggende lave
      Lade-gaard hæver sig den stolte Borg med sine mørkrøde Mure og
      blytakte Spiir. Bagved øjner man Trætoppene i Haugen, og til begge Sider
      udstrækker sig et Eliekrat, hvorigjennem en lille Bæk søger sin
      krumme Vej til Storaaen.Slottet bestaaer af fire sammenbyggede Fløje, der indslutte en Borggaard, ikke
      større, end at en forspændt Vogn netop kan vende derinde. Uden om
      løbe dobbelte Grave, der tilforn have været forsynede med Vindebroer; Man
      kjender endnu tydelig disses Sted paa det nyere Muurværk i Broernes midterste Buer.
      Den inderste Pille ved begge Enderne har engang tjent til Fængsel; et lille
      fiirkantet Hul, med tykke overkalkede Jernstænger viser hiin første
      Bestemmelse. Nu ere de aldeles overflødige - nu da Lovene yde et sikkrere
      Værn  end Mure og Grave. Det
      glæder derfor enhver Fredens og Frihedens Ven, at see Bunden af den yderste Grav
      forvandlet til Eng, og den inderste hist og her bevoxet med Siv og Rør. Vindens
      Susen derude forekom mig ofte som Sukke af henfarne Aander - deres, som
      vansmægtede i Smaadespoternes Fængsler, eller disses der endnu
      sørge over gamle Dages forsvundne Herlighed og Vælde. Svanerne, der ikke
      længere formaaer at udrødde den stedse skabende Naturs vegeta-biliske
      Frembringelser, syntes mig som Roligheds og huuslig Lyksaligheds yndige Symboler, naar de med
      opløftede Vinger giede, eller af sagte Luftninger omdreves paa de Vande, over
      hvilke fordum Kampens Pile hviinte, og Stridstrompeten smeldede.Slottets Indre er for Ukjendte en reen Labyrinth. Snevre Vindeltrapper føre fra
      et Stokværk i et Andet; korte og lange, lyse og mørke Gange lede til saa
      mange, smaae og næsten ligedannede Værelser, at der for Ubevante
      krævedes Nummerering for at hitte rede i dem; og først ved
      længere Ophold i Borgen kunne Benævnelserne "den
      røde Stue," "Generalens Cabinet," "Fru
      Elses Kammer," o.s.v. give sikker Anviisning til de betegnede Værelser.
      - Blandt saa mange smaae, fandt jeg kun tvende ret store Sale. Den ene var
      Riddersalen - saaledes kaldet vist nok, fordi den indeholdt en Samling af
      længst henfarne Ridderes, Baronens Forfædres, Billeder, tilligemed deres
       velbyrdige Fruers. Da den nuværende Besidder her
      første Gang præsenterede mig sine Aner, med deres mørke,
      skjæggede Ansigter, Nogle i Harnisk og guldbesporede vide Støvler, Andre
      i de langskjødede Trøjer med Halskraver og Pibekraver, eller med
      Pludderbuxer og brednæsede Skoe - da forekom han mig, med hans muntre
      Væsen og moderne Dragt, som en Fremmed iblandt dem, og ikke som deres Descendent og
      Arving.Den Anden, som var meget skjønt decoreret i nyeste Smag, syntes jeg -
      vel af denne Grund - meget mindre om, da den passede i den gammeldags Borg som f.
      Ex. et fiirkantet Vindue i en gothisk Kirke. At vi spiste her, fandt jeg rigtignok mere
      passende; thi i den førstomtalte vilde jeg bestandig troet, at de stolte
      Forfædre med Haan og Harme havde stirret ned paa det af adelige og borgerlige
      sammensatte Selskab, paa den Frihed og Lighed, der herskede mellem Herre og Forvalter,
      Frøken og Jomfrue, hvor Drikkeviser, som "Druen voxer paa vor
      Klode," bleve sjungne af ærbare Præstemænd.Hvilke Forandringer blot i en Menneskealder! Ej engang tredive  Aar tilbage maatte Præsterne lade deres Vogne blive holdende
      nede i Ladegaarden, Forvalteren fik Audients i Gangen, og Bonden vovede ikke at
      betræde den yderste Bro.Anretningen var prægtig, og gjorde Vertens Gjæstfrihed Ære:
      dog smagte hans fine Vine mig, som om de vare blandede med Ædike og Galde, thi
      Therese var hans Dame, og lod til at finde Behag i hans Underholdning. Det var derimod
      øjensynligt, at hun skyede mit Blik, og mødte hendes Øjne
      mine, vendte hun dem hurtigen bort med aabenbar Kulde. Jeg underholdt mig da, saa godt jeg
      efter min Sindsstemning var istand til, med min Dame Frøkenen, hvem jeg atter fandt
      rigelig Anledning til at agte og beundre. Jeg savnede hendes Moder, hvis
      Ikketilstædeværelse syntes at høre til Dagens Orden, da Baronen
      ej engang med et Ord havde anmærket den for Gjæsterne. Maaskee havde jeg
      ej heller savnet hende, hvis min nye Vens Yttringer i Gravhøjen ikke havde vakt
      Lyst hos mig til at kjende en Kvinde, han omtalte med saa dyb en Agtelse. "Er Deres
      Moder ikke vel?" spurge jeg Datteren. Hendes Ansigt mørknedes. Hun
      svarte med dæmpet Røst: "Min Moders Helbred er ikke med det
      Bedste; men ønsker De at gjøre hendes Bekjendtskab, skal jeg efter
      Bordet føre Dem til hende." Mere blev for Øjeblikket ikke
      talet herom, men saasnart Kaffeen var gaaet omkring, erindrede jeg hende om det givne
      Løfte.Aldrig saae jeg nogen Kvinde, der ved første Møde indgød en
      saadan Velvillie og Tillid, og tillige paabød en saa uimodstaaelig
      Ærefrygt. Jeg havde forestillet mig en gammel, af Sorg og Sygdom nedbøjet
      Matrone, og fandt en rank og fyldig Kone med meget meer end Spor af
      Skjønhed i det ædle Ansigt; men vel opdagede Man snart Spor af
      Bekymringer - af bedske Taarer kunde jeg sige - paa de blege Kinder; og
      naar hun aabnede Læberne til Tale, viste sig et Træk i Mundvigene, som om
      hun med nogen Anstrængelse dæmpede en frembrydende Graad. Dog kunde Man
      ingenlunde tydelig skjelne, om denne Mine var medfødt eller et Minde fra
      søvnløse hengrædte Nætter. Den dejlige Datter kyste
      den endnu smukke Moders Haand, som hun med begge sine førte til Læberne,
      med en Inderlighed, der strax indtog mig for hende. Vor Samtale angik meest min Familie, med
      hvilken hun i yngre Dage havde været bekjendt, og ellers ligegyldige Gjenstande; men
      den førtes fra hendes Side paa en Maade, som røbede baade den fineste
      Verdenstone, og tillige en højst uddannet 
      Aand. Der undslap hende end ikke den letteste Hentydning paa hendes Skjæbne og
      Forhold til Baronen, der, om den end ej havde været Verden bekjendt, alligevel
      antydede sig ved hendes Afsondring fra ham og hans Selskaber. Naar jeg i Samtalens Gang
      henvendte mig til Datteren, mærkede jeg, at hun, ligesom forskende, betragtede mig;
      og da jeg ved Afskeden fuld af Ærbødighed kyssede hendes Haand, tilsmilte
      hun mig med en ret moderlig Venlighed, og sagde i en Tone, som viste, at hun meente det:
      "Det vil glæde mig at see Dem oftere."Jeg bragte siden i Erfaring, at det var Skik paa Solholm, at Gjæsterne efter
      Bordet aflagde Visit hos Baronessen - Baronen kaldte dette
      "Cour" - men nu første Gang undrede det mig,
      efterhaanden her at see mine Bordkammerater komme og gaae. Den første, der efter
      mig, ved Kammerjomfruen lod sig melde, var Præsten i Langebæk, hvem
      Baronessen modtog høfligt men koldt. Det var mig tydeligt, at hun, over Mandens
      Særheder, miskjendte hans gode og agtværdige Egenskaber. Selv har han
      følt dette, thi, gjengjældende een Ubillighed med en Anden, mumlede han i
      Bortgangen: "Rar Dame! men stolt - stolt!" Hun
      hørte det, og smilte næsten umærkeligt. - Efter ham,
      nær ved at støde ham tilbage i Døren, kom Pastor
      Rumsøe glødende af Baronens søde Vin. Hans Holdning var stiv,
      som hans Conversation; thi han havde kun naaet den første Grad af Beruselse, i
      hvilken Man endnu mærker sin Tilstand, og for at skjule den, antager en langt
      større Ærbarhed, og stiver Knæene meer, end
      fornødent gjøres. Hans Hensigt lykkedes ham virkeligt hos den, med
      Bacchi Miracler saa ubekjendte Dame. Hun troede, at han just var kommen ud fra en Ordstrid:
      Dette yttrede hun uden synderlig Tilbageholdenhed for Datteren. Hans Collega derimod vidste
      bedre, hvorledes han var faren, thi da de carambouleredes i Døren, brumlede han
      godmodigt: "Evoe, Evan! quo me rapis?" - Therese udeblev ikke;
      men da hun, ligesom ved Bordet, syntes at skye mig, fornam jeg, at jeg nu vilde blive
      tilovers, og anbefalede mig.Vang mødte mig udenfor. Han var den eneste af dem, der hørte til
      Gaarden, som gjorde Opvartning hos Baronessen. Baronen paalagde sig i denne Henseende ingen
      Tvang; den ny Forvalter ikke heller; men meest harmede det mig, at see den unge Baron
      - en Knøs paa sexten Aar - følge Faderens Exempel.
      Han var letsindig og vilter, men ikke ond, skjøndt jeg snart bragte i Erfaring, at
      den gamle Baron  gjorde Alt for at fordærve
      ham, og især for at fjerne ham fra Moderen. Meer hertil virkede dog hendes egen
      Strænghed; thi, for at modarbejde sin Mand, havde hun taget det urigtige Greb, at
      behandle Sønnen med Haardhed. Hun maatte oversee den Sandhed, at Kjerlighed (jeg mener den active kjerlige Behandling) ikke forkjæler, men vel Forelskelse. Ikke sært
      da, om Drengen skyede sin Moder, af hvem han idelig maatte høre
      Irettesættelser, og holdt sig til Faderen, hvem han alligevel ikke elskede, fordi
      han ikke agtede ham, da Denne ej allene lod ham sin Frihed i alle Ting, men endog opmuntrede
      ham til Galskaber. Sørgeligst plejer da Udfaldet at vorde, naar den ene af
      Forældrene kjæler, og den Anden idelig revser; men, hvorvel det unge
      Menneske befandt sig i et saadant Tilfælde, gjorde han dog en Undtagelse fra den
      opstillede Grundsætning. Han blev siden, da han havde udraset, en taalelig brav
      Mand, af dem, der just ikke gjøre meget Godt, men heller intet Ondt. Jeg kunde
      fristes til at troe, at der gives Naturer, som ikke kunne
      fordærves, saavelsom Andre, der, endog med den omhyggeligste Opdragelse, ikke kunne
      forædles. Hvo skulde have troet Andet, end at den samvittighedsløse Fader
      maatte have opdraget et Afskum - en Lovelace? Stedse stræbte han, at
      gjøre Sønnen Dyd og Religion saa latterlig, som han med sin Vittighed
      virkelig var istand til; og greb hertil, ret med Lyst, enhver mulig Anledning og Lejlighed.
      Endnu samme Dag, da jeg fra Baronessen gik tilbage til Selskabet, blev jeg Vidne til en saadan
      højst oprørende Scene. Jeg aabnede Døren til et
      Gjennemgangsværelse, og i samme Øjeblik traadte Baronen og Forvalteren
      ind af den modstaaende Dør, just som den unge Laps brødes derinde med
      Søsterens Kammerjomfru om et Kys. "Nej, see til den Helvedes
      Knægt!" raabte Baronen, "nu kan jeg nok ikke længere
      have mine Piger i Ro for ham! han snapper Maden af Munden paa mig!" -
      "Æblet falder ikke langt fra Stammen!" gryntede Forvalteren
      med sit sædvanlige Prust oppe i Næsen og sin modbydelige Latter. Hans
      Herre smilte som Een, Man siger en stor Artighed; og Drengen, benyttende den faderlige
      Opmuntring, foer ud efter den flygtende Pige.Da jeg kom tilbage til Billardstuen, hvor der sædvanlig blev drukket Kaffe og
      ryget Tobak, var Denne allerede tom. En Tjener sagde mig, at Selskabet var i Haugen, og
      tilbød sig at vise mig derned. Men jeg vilde hellere blive her med den Beslutning,
      alvorligen at undersøge mit Hjertes Tilstand, og hvilke Kræfter jeg kunde
      opbyde, for at  bekæmpe en Lidenskab, der
      - det følte jeg vel - allerede havde vundet formeget i Styrke, og, som ugjengjældet, let kunde vorde min Roligheds
      Grav. Selv i det Tilfælde, at den blev besvaret fra There-ses Side, mon den da ej
      kunde geraade mig til endnu større Fordærvelse, hvis hun for silde
      befandtes at være min Kjerlighed uværdig? - Nøje,
      upartisk, men strængt foresatte jeg mig at drøfte hendes
      Opførsel - ak! Den Forelskede i sin berusede Tilstand er kun slet skikket
      til Undersøgelser, der kræve den fuldkomneste indvortes Rolighed og
      Ligevægt. Hvor skulde vel en Dommers Koldblodighed findes hos den, hvis Hjerte
      gjennemstrømmes af Ild? hvis Indbildingskraft fører ham fra en
      Yderlighed til en Anden og aldrig tillader ham ret længe at holde Forstandigheds og
      Skjønsomheds Middelvej? Snart forekom hun mig som en Engel, hvis himmelske Reenhed
      noksom beskyttede hende mod en Vellystnings Angreb, og tillige gjorde enhver Selvfristelse
      umulig. Da straffede jeg mig selv for min barnagtige Skinsyge, og følte, efter i
      Tankerne at have gjort den Forurettede Afbigt, en vis munter Rolighed, som varede
      saalænge, som der kan være mellem eet Suk og et Andet. Thi snart hviskede
      en Stemme inden i mig: "Hun er jo dog hverken meer eller mindre end en Kvinde, en
      Skabning, "hvis Navn" - det er, hvis Natur - er
      "Skrøbelighed"; et "Leerkar" sammensat
      af Forfængelighed, Falskhed og Sandselighed. Og Denne er dertil vild og letsindig
      fremfor de fleste af hendes Søstre. Det er din Forelskelse der gjør Dig
      blind for hendes Fejl, eller rettere blænder dit Blik ved den Glorie, med hvilken
      den har omgivet hendes Ansigt: hun er i Grunden som de Andre baade i Sind og i
      Skind." Saa oprørtes min Stolthed, og Intet syntes mig lettere, end
      strax at afkaste et saa uværdigt Aag. Men saa hviskede strax den anden Stemme:
      "Hvad, om hun elsker Dig? om denne Kjerlighed var det af Forsynet bestemte Middel
      til hendes Frelse? Hvad om hun ved din Side endog kunde vorde et Mønster for Koner
      og Mødre?" - Herpaa smagte jeg lidt med lønligt
      Behag, indtil den søde Smag udslettedes ved den første Stemmes bittre
      Tilsætninger: hm! om? - dersom? - byg ikke paa Muligheder! om
      hun elsker Dig! deri stikker det. - Og nu tog jeg mig for, ene og allene for det
      første at holde mig til Undersøgelsen af dette Hovedpunkt; men jeg kom
      bestandig ligevidt: jeg kastedes som en Fjederbold frem og tilbage mellem Nej og Ja. Nu syntes mig, at Symptomerne paa hendes Kjerlighed
      vare tydelige nok - og atter forekom mig hendes Kulde og Ligegyldighed mig ligesaa
      indlysende.Det var virkelig, som om jeg havde været besat af tvende Procuratorer, den Ene
      hendes Actor, den Anden hendes Defensor. Selv var jeg den livagtige Herman von Bremenfeld som
      Dommer, der stedse gav den Ret, som talte sidst.Temmelig lang Tid har vistnok Sagens Plaidering medtaget; thi da jeg kom til mig selv igjen,
      stod Vang foran mig med sammenslyngede Arme, og sagde: "Bravo! nu seer jeg, Du
      elsker tilgavns, siden Du sover med aabne Øjne. Den rigtig Forelskede maae have
      Øjne og ikke see, Ører og ikke høre. Her har jeg staaet et
      halvt Kvarteer foran Dig useet og uhørt - det glæder mig
      - Alt, hvad Mennesket foretager sig, bør det gjøre tilgavns
      - Halvhed duer aldrig, allermindst i Kjerlighed." Lidt
      fortrædelig - enten det nu var over at forstyrres i mine Grublerier, eller
      fordi en saa ung Bekjendt, der endnu ej kunde gjøre fuld Paastand paa Vennenavnet,
      saa ligefrem afslørede en Hemmelighed, han selv paa eengang havde
      paanødt mig, og indtrængt sig i - Nok er det, jeg fik det
      Indfald, ganske hensigtsløst at spørge ham: "Jeg vil haabe,
      at Du selv altsaa er enten kold eller varm?" Han trak Brynene ned, og svarte
      langsomt: "Det er ganske rigtigt! een af Delene er jeg - jeg er virkelig
      kold - desbedre! - eller desværre!" -
      "Kom med ud i det Frie!" sagde han derpaa hurtigt, "i Venskab
      er jeg ikke kold - jeg har ikke frarevet Dig din Hemmelighed,
      nu maae Du dele min!" - Vi gik tause gjennem
      Haugen ud i Ellekrattet, og satte os paa en Græsbænk ved Bækken."Nordstjerne!" sagde han med dyb og alvorlig Stemme, "Du er
      den Eneste, foruden mig, som nu veed at Frøken Sonnenthal elsker mig; thi hun veed
      det vist ikke selv." Forundret saa jeg paa ham: "Og Du?"
      - "Er kold," svarte han; "og er dette ikke bedst
      for os Begge? Kløvten mellem os er altfor uhyre, hun riig - jeg fattig,
      hun af gammel adelig Herkomst - jeg -" her holdt han pludselig
      inde, støttede Albuen mod Knæet og Panden mod Haanden. Efter nogle
      Secunders Taushed, den jeg ikke følte Kald til at bryde, lænede han sig
      tilbage mod en Træstamme, saae med sammenslyngede Arme lige ud for sig, og, som om
      han havde talet til den forbirindende Bæk, vedblev han koldt og roligt, liig den der
      fortæller et Eventyr fra fjerne Tider eller Lande: "Jeg er en Frugt af
      forbuden Elskov, falden i Mørke fra Stammen, og i Mørke
      henslængt saa langt, at jeg neppe igjen skal finde den. Af Almuefolk kan jeg ikke
      være oprunden; thi enten var jeg da bleven kvalt i Fødselen, eller og
      havde min Moder  vedkjendt sig mig. En Princesse har
      hun heller ikke været; thi i dette Tilfælde maatte der være
      sørget lidt bedre for mig. Min Herkomst maae vel altsaa søges i
      Middelstanden. En Præst - gammel Enkemand, velhavende og
      barnløs, fandt mig en Morgen i sin Forstue. Han antog mig, opdrog og underviste mig
      til mit syttende Aar. Da han havde demitteret mig til Universitetet, og udstyret mig med
      Klæder og de nødvendige Penge, gik han derhen, hvor jeg haaber han har
      fundet Lønnen for sin faderlige Kjerlighed imod det faderløse Hittebarn.
      I fire Aar fuldendte jeg mit academiske Cursus - ja! Du var jo selv
      tilstæde, da jeg tog Attestats. Siden har jeg været Hovmester her. Du
      indseer nu selv, at om jeg end ogsaa elskede Frøkenen, kunde jeg ikke
      tænke paa nogen Forbindelse med hende." "Du har Ret, min
      Ven!" svarede jeg; "men Eet maae jeg oprigtig sige Dig: naar Du vidste,
      at hun elskede Dig, burde Du saa ikke, for hendes Roligheds Skyld, have forladt
      Solholm?" "Jeg har kun vidst det i tre Dage," svarte han.
      "Vel har det paa nogen Tid af og til forekommet mig saa; dog agtede jeg ikke stort
      paa disse tvivlsomme Symptomer: Sukke, Farveskiften, etcetera etcetera, og meente, at den os
      Mennesker medfødte Egenkjerlighed let kunde forlede til at udtolke dem falskeligen.
      Men uforvarende, ubemærket kom jeg til at høre hendes Bekjen-delse for
      den paatrængende Veninde. Det forstaaer sig, Nordstjerne! nu rejser jeg; men
      hvorhen? og under hvilket Paaskud?" Det glædede mig at kunne tilbyde den
      ædeltænkende Ven Lejlighed hos mig, til han enten fik en anden Condition,
      eller kom i Embedsvej. Baronen vilde ikke være vanskelig, at tilfredsstille; thi
      flere Gange havde han stiklet paa sin Hovmesters altfor moralske Opdragelsessystem. Baronessen
      derimod agtede ham, og mistede vistnok saare nødig en saadan Mentor for hendes
      Søn. Og Frøkenen - dog, hvad kan ikke Fraværelse
      udrette med Tidens Hjælp?Længe varede vor Samtale; thi ogsaa Therese var Gjenstand for samme, hvorvel jeg
      endnu hverken naaede Overbeviisning om hendes Karakteer, eller kom til nogen Beslutning for
      Fremtiden.Men Velanstændighed bød mig vende tilbage til Selskabet, og afbryde den
      venskabelige Ordvexling, der var mig saa behagelig, fordi den angik den fortryllende Therese,
      og fordi min Modstander tapperligen undveeg enhver af mig opkastet Tvivl om hendes
      Uskyldighed. Den muntre Larm i Haugen mindede os om at bryde op.Vi fandt de Fleste forsamlede ved Fortunspillet. "Det er dog et  sandt Ordsprog," raabte Baronen os
      imøde, "at Alting klæder de smukke godt. Vil De bare see paa
      Jomfru Dyber, hvor kejtet hun bærer sig ad!" "Og dog er Potten
      nu min!" sagde hun smilende, idet hendes forvildede Kugle slumpede ind ad Nihullet.
      "Det er virkelig et Lykkespil" sagde Præsten i
      Langebæk, der som blot Tilskuer sad paa en Bænk ved Siden, "og
      bærer med Rette den vægelsindede Gudindes Navn og Billede."
      "Hvor mange andre Fejl hun end har" tog Baronen Ordet, "blind
      er hun ikke; det see vi nu - hun favoriserer Ungdom og
      Skjønhed." "Maaskee" svarte Præsten,
      "kommer den sidste Gave ogsaa fra Fortunas Haand - men see der igjen! Var
      nu ikke den Kugle sigtet lige paa Mellemhullet, men bliver kastet tilbage i Sandet; er det
      ikke uretfærdigt." "Ingenlunde!" meente Baronen,
      "den var altfor stærk." "Saa kommer jo mine Ord
      igjen, at Duelighed, Kraft og Mod udretter intet uden Lykkens Bistand."
      "Men hvad betyder da Ordsproget, Hr. Pastor!" spurgte Forvalteren, der
      slog den uheldige Kugle: " Lykken staaer den Djerve
       bi." "Ordsproget er ikke saa uhjemlet," faldt Dommen,
      "naar Man ved den oprindelige Betydning af djerv, der er det
      samme som næsviis, uforskammet, dumdristig. Folk af saadan
      Karakteer er som oftest Fru Fortunas Kjæledægger. Derfor hedder det og:
       Hvo som vover, den vinder, nemlig vover uden Raison."
      Forvalteren prustede, men blev Svaret skyldig. Baronen smilte, saae hen til mig, og gjorde en
      Grimasse ad Forvalteren, som vendte Ryggen til i Begreb med at kaste. Jeg antog Baronens
      Øjekast, som en Opfordring til at deeltage i Samtalen. "Min
      Mening," sagde jeg, "er den: at Spillet har faaet en urigtig
      Benævnelse og Skytsgudinde. Er det ikke ved et vist Maadehold her vindes? ved at
      passe en Middelvej mellem Svaghed, Langsomhed, Frygtagtighed paa den ene Side, og paa den
      Anden Forvovenhed og overdreven og utidig Kraftanspændelse? Dygtighed forenet med
      Sindighed naaer jo sikkrest Maalet. Det er ikke meer end billigt, at den der løber
      Storm til Lykken, bliver tilbageslaaet, og at den svage og fejge forsiide eller aldeles ikke
      naaer sit Meed." "Rem acu tetigisti!" mumlede min
      Præst. "Altsaa" sagde Baronen leende, "kommer jeg
      vel til at give Damen derhenne sin Afsked; men hvem sætter jeg
      istædet?" "Middelmaadighedens Gudinde" sagde en
      Pige med et dristigt Aasyn, der nylig var kommen til. "Middelmaadigheden,
      skjønne Jomfru!" sagde Vang skjødesløst,
      "har ingen Gudinde; den behøver Ingen, den hjælper sig selv.
      For lidt og formeget fordærver alting. Verden - jeg  mener de vældige i Verden - er bedst tjent med
      middelmaadige Redskaber, som kunne udrette det de skulle, hverken meer eller mindre; deres
      Middelmaadighed er deres Fortuna." Min Præst tog sin Pibe af Munden, og
      sagde: "jeg er temmelig sikker paa at gjette deres Text, Lykken
       er de Daarliges Formynder, ikke sandt?" "Saa omtrent,"
      svarte Vang; "kun istædet for daarlige
      bør Man sige, de villieløses, deres, jeg omtalte,
      der ingen fast og sikker Villie have selv, men virke som blinde Redskaber for andres. Da de
      ikke kunne undvære Formynder, tykkes mig ej heller, Man kan kalde dem daarlige, naar
      de give sig under Lykkens Formynderkab."Under denne Samtale havde jeg, saa hemmeligt jeg kunde, iagttaget begge Veninderne.
      Frøkenen spillede ikke med, med sad paa en Sidebænk, og Therese bestandig
      hos hende, undtagen naar hun maatte frem og kaste. Hun smilte uforbeholden ad Vangs Tale;
      Mariane derimod røbede - om ikke Mishag - saa dog en Slags
      Uvillie, blandet med Bekymring; men selv gjennem denne Sky paa hendes ædle Aasyn
      skimtede jeg Blinket af Kjerlighedens Lue. Vel troligt, at kun min Vens Meddelelse havde gjort
      mig saa skarpsynet. Endnu var jeg ikke selv saa forelsket, at jeg jo kunde føle ved
      fremmed Ulykke; og en beklagelig Ulykke var vist nok Frøkenens Kjerlighed; thi
      rimeligviis vilde den i saa blødt og stille et Hjerte slaae dybe Rødder
      - og Moderen, hvem denne Datter allene bandt til Livet, naar hun engang opdagede
      hendes haabløse Lidenskab - - her afbrødes jeg i min
      mørke Tankegang ved det Raab: "Havgusen!" Det kom fra en af
      Gjæsterne, som ej havde deeltaget i Spillet, og nu ilede fra Marken ind i Haugen,
      for at varskoe Damerne, Spillet hævedes strax, og Alle søgte den
      nærmeste Vej til Huus, for bag tætte Vægge at skjerme sig mod
      Havets skumle Aand, der, indhyllet i Taagen, farer hurtig og lumskelig frem, udslyngende sine
      frygtelige Pile: Febre, Gigt, Tandpine, Hoste og Snue.Det er netop den skjønneste Sommerdag, Havgusen kan ventes. Naar alle Vinde ere
      til Hvile, naar ingen Sky pletter den lysblaa Æther, hvor Solen straaler i sin
      Enevældes Glands, og kalder selv Naturen til Glæde, alle Fugle synge deres
      muntreste Sang, og alle Blomster rejse højest deres favre Hoveder,
      Græsgangene klæde sig i det lyseste Grønt, og Kornmarkerne love
      Sædemanden en frodig Høst - da viser sig i Kimingen mod
      Nordvest en mørkblaa Bænk, der snart udbreder sig til begge Sider. Den
      hæver sig ikke højt som  Skyen,
      men sniger sig lavt hen med Jorden, Hig Høgen, naar han har udspejdet et Bytte. Man
      skulde tænke, det var en Aftensky fjernt paa Havet; men næsten i et Nu er
      Man midt inde i Taagen og - i Vinterens Kulde: da forstumme Fuglene, Blomsterne
      sænke deres Hoveder, og i de bølgende Vange suser det som
      Dødssukke. Næste Morgen sees Taagens sørgelige Spor;
      forsvunden er Markernes livliggrønne Farve, hele Naturen har faaet et gammelt og
      skrantet Udseende, Sommerens Skjønhed er falmet, de gustne Vange minde om en tidlig
      og karrig Høst. Ulykkelig Kjerlighed er Hjertets Havguse.BondegildetBaronen havde med megen Artighed tvungen mig til at overnatte paa Gaarden; men vel muligt,
      at Thereses Nærhed virkede mere, end hans Overtalelser.Næste Dag beredte den muntre Vert sine Gjæster en Adspredelse, som for
      mig var aldeles ny, og af hvilken jeg, sandt at sige, kun lovede mig lidet. Gaarsdagen havde
      været Bryllup i nærmeste Landsby. En af Baronens meest formuende
      Fæstere givtede sin Datter med en ogsaa velhavende Naboes Søn. Om
      Søndagen stod det saakaldte Andendagsgilde; og didhen var det han førte
      os, "for" - som han sagde til Herrerne -
      "at vise dem sine smukke Bønderpiger".Paa tvende Vogne rullede vi derhen; men steeg af tæt udenfor Byen, for tilfods at
      begive os til Gildegaarden, der laae i den modsatte Ende. -Et saadant Besøg var ingen Overraskelse for Godsets Almue, som ofte saae deres
      Hosbond iblandt sig ved mindre højtidelige Anledninger, og som meget vel kjendte
      den almindelige Hensigt af denne hans Nedladenhed. Da denne Stand desuden ikke tager det saa
      nøje med Elskovseventyr hos Ugivte; og disse ej heller vare
      uden visse Fordele for Vedkommende: tog Bønderne med Fornøjelse mod
      deres Sultan - dette var et Øgenavn, Forvalteren
      havde givet ham, og som de Andre snart optoge. -Rygtet om vor Ankomst havde strax udbredt sig lige til Brudehuset, og da vi traadte ind i
      Gaarden, hilstes vi af tvende Clarinetblæsere, der havde opstillet sig udenfor den
      store Dør, af hvilken Gjæsterne sværmede ud, som Bier af Kuben,
      for at see denne Tilvæxt i deres lystige Samfund. -Saasnart vi vare komne indenfor, bød Baronen Bruden op til en Dands. -
      Bønderne kjendte dengang ikke anden end den  polske, og en
      svag Efterligning af Menuetten. Den første, som almindelig kun dandses af eet eller
      to Par ad Gangen, er voldsom og vild: trampende, springende drager eller snarere
      slæber Dandseren sin Meddandserinde efter sig i hurtige og snevre Kredse, slipper
      hende et Øjeblik, kladsker i Hænderne, griber hende atter, og snoer hende
      omkring i stormende Hvirvler. Baronen, en fortrinlig Dandser, gav ingen af
      Bønderkarlene efter i Raskhed; men overgik dem langt i Lethed og Ynde; saa jeg med
      største Fornøjelse skulde have beundret hans Færdighed i denne
      slaviske Nationaldans, hvis han havde holdt sig til den nygivte Kone eller nogensomhelst anden
      Dame, men inden jeg tænkte derpaa, havde han grebet Therese. Mit Hjerte bankede, og
      med beklemt Bryst vilde jeg drage mig bag ved Tilskuernes Kreds, da hun, efter et par Rundaer,
      smuttede fra ham, og satte sig paa en Bænk i Nærheden af mig. Med lettet
      Sind nærmede jeg mig hende, og yttrede min Modbydelighed for en saa lav og raa
      Forlystelse. "Derfor deserterede jeg ogsaa," svarede hun med et Smiil,
      der Hig et Solglimt atter opvarmede min Barm. - I dette Øjeblik kom Vang,
      og drog mig med sig ind i en anden Stue."Almuen" - sagde han her - "har en
      Skik, som jeg virkelig lider: Dagen efter Brylluppet gaaer Brudgommen, ledsaget af de unge
      Karle ud af Brudehuset; en Spillemand følger dem. Noget derefter komme alle de
      givte Mænd, lede efter ham, og søge med List eller Vold at tage ham fra
      hine. Ligesaa skeer det med Bruden, som de unge Piger tage imellem sig, og Konerne
      opsøge. Kan nu det unge Par samles inden een af dem bliver greben af Modpartiet,
      taber Dette det udsatte Væddemaal; i modsat Fald hiint - Du
      mærker vel Betydningen af denne Spøg?" -
      "Ja vel!" svarede jeg; "men hvorfor trak Du mig herind for at
      aabenbare mig Noget som aldeles ingen Hemmelighed er?" -
      "Fordi," - sagde han, - "jeg vilde
      foreslaae Dig, om Vi To ikke skulde tage Gjæsteroller i denne Farce? Det fine
      bestaaer deri, at Man kan bringe Opsøgerne paa Vildspor, og til den Ende pleje de
      Ungenaar Lejlighed gives - at forklæde enten Brud eller Brudgom, eller
      begge To. Seer Du nu: jeg er af hendes Højde, og ifører mig hendes
      Stads; Du bytter Dragt med ham - saa er Travesteringen færdig.
      Mændene løbe efter Dig, og Konerne efter mig, og imidlertid har Parret
      forenet sig." Uden at oppebie min Indvilgelse, tog han mig  under Armen; og idet vi ilsomt forlode Gaarden, fortalte han mig, at
      Alt var aftalt og forberedt med Vedkommende. Midt nede i Byen smuttede vi ind i et lille Huus;
      hvor det ikke varede længe inden Brudgommen og hans Følge forenede sig
      med os. I Hast byttede vi Klæder: han fik min fine Conventsfrakke, mit hvide
      Halsklæde og min høje spidspullede Hat - jeg hans lange blaae
      Vadmelskjole, hans røde Kattunsklæde og brede Hat. Medens dette gik for
      sig, var Vang forsvunden, og jeg fulgte de unge Karle ud paa Gaden - Spillemanden i
      Spidsen. Og brugte Denne uafladelig sin Bue; thi det er Vedtægt, at
      Jægerne stedse maae kunne vide, hvor Vildtet er.Her saae vi nu først langt foran os min Brud med hendes Piger fare tvers over
      Gaden; og noget efter Konerne den samme Vej; men endnu intet til vore Forfølgere.
      Endelig bleve vi dem vaer langt bag ved os: og nu gik det over Stok og Steen, gjennem Gaarde,
      gjennem Huse, over Hauger og Tofter, som om en virkelig Fiende var os i Hælene.
      Omsider stødte vi i en snever Gyde uformodentlig paa hverandre, "Her
      faae vi en Russi," (det engelske rush) sagde den raskeste af Karlene til mig - "sørg nu
      for sig selv, mens vi rykkes med Mændene, og see han finder et Hul!"
      - Jeg løb nu tilbage; men tøvede dog lidt ved Enden af Gyden,
      for at see Stridens Beskaffenhed og Vending. Begge Partier vare omtrent lige stærke,
      og brødes vældigen med megen Larm og Raaben. Nogle faldt, men rejste sig
      strax igjen som i Valhalla; og Mændene vare ikke istand til at bryde Karlenes
      tredobbelte Linie.Uden at oppebie det endelige Udfald, fortsatte jeg min Flugt, og sneg mig ind ad den
      første Dør, jeg fandt aaben. I den snevre Forstue, hvor jeg nu stod,
      blev jeg ikke længe, en forvirret Støj, som alt mere nærmede
      sig, lod mig frygte, at mine Forfølgere havde fundet mit Spor. Jeg aabnede derfor
      paa Maa og Faa en Dør; og Denne førte mig til et rummeligt
      Værelse, der kun svagt oplystes af et eneste lille Vindue med smaa af Solen
      forbrændte Ruder. Men neppe havde jeg lukket Døren, og seet mig om efter
      et Skjul mellem Kister og Skabe, før den atter aabnedes, og ind treen -
      Bruden; om den rette eller falske kunde jeg endnu ikke see. "Er det Dig
      Vang?" spurgte jeg. Ved denne Tiltale foer den Indtraadte forskrækket
      sammen, og vendte sig om imod mig med Ryggen til Vinduet. Da jeg følgelig ikke
      kunde skjelne Ansigtet, formodede jeg, at Man uheldigviis havde tilført mig den
      sande Brud. "Det traf slemt, lille Moer!" sagde jeg, "hun
      seer Illustrationerne vises ikke af hensyn til rettighederne. nok, at jeg ikke er den rette; jeg maae vel derfor ud, for at see, om jeg kan finde
      ham." Med disse Ord nærmede jeg mig Døren. Hun svarede intet,
      men drejede Hovedet efter mig. Jeg kastede et Blik paa hende - forbausedes
      - standsede - det var - Therese. Nu stod
      jeg ligesaa taus som hun; mit Hjerte bevægedes af sælsomme,
      søde Anelser.Det var øjensynligt, at dette Sammentræf, - vist nok en
      Foranstaltning af den sindrige Vang - kom hende ligesaa uventet som mig: hendes
      Forundring var ikke Forstillelse. - Men enten nu dette Møde var et
      Værk af min Ven eller af Tilfældet; jeg følte, at det skulde benyttes som et umiskjendeligt Vink af Skjæbnen.
      "Therese!" sagde jeg, udstrækkende min Haand. Langsomt, med
      nedslagne Øjne, hævede hun sin - jeg greb den med begge mine,
      og drog den til mit Hjerte. "Therese!" sukkede jeg. Hun taug endnu.
      "Therese!" vedblev jeg, "det er tredie Gang, at vi af en
      usynlig Magt føres hverandre 
      uvilkaarligen imøde - o! siig mig: vil Du vorde, hvad Du nu synes at
      være? min" - Brud, vilde jeg sagt, men førend Ordet
      kom over mine Læber, fløj Døren op; Karle og Piger
      trængte ind i Værelset med Støj og Latter. De raabte i Mundene
      paa hverandre: at Pudset var lykkelig fuldført, og de Nygivte samlede i Brudehuset
      uden Forhindring af de narrede Mænd og Koner; nu bad Man os at følge med
      derhen. - Jeg bød Therese min Arm; hun indvendte, at vi dog
      først maatte omklædes. "Ingenlunde," svarte jeg.
      "Illusionen maae vedligeholdes saa længe muligt." Og sagtere
      lagde jeg til: "den gjør mig saa lyksalig." -
      Stiltiende modtog hun min Arm. Vi gik; syngende og jublende fulgte Skaren efter.Da vi traadte ind i Spisestuen fandt vi det unge Par siddende for øverste
      Bordende, Begge i deres Maskeradedragter: han nok saa kjæk med min lidt for snevre
      Hat paa det ene Øre; og hun noget undselig i Thereses græske Chemise, og
      under hendes bredskyggede Straahat, der halvt skjulte, halvt beskyggede hendes
      blusrøde Ansigt! Baronen gik os med et tvungent Smiil imøde,
      førte os op til hine, og bad os tage Plads, idet han paastod: at vi skulde spise i
      Costume. Selv satte han sig ligeover for os ved Brudens Side; og derefter langs ned med begge
      Sider de øvrige fra Solholm i fraterniserende Blanding med Almuesmænd og
      Kvinder."Her har vi allerede en Forsmag paa den tilkommende Frihed og Lighed,"
      raabte Hiarum. Vang tog strax Ordet: "De mener vel, naar Grever og Baroner skal
      afskaffes; men saa bruger Man heller ingen Forvaltere." De nærmest
      siddende Bønder loe af Hjertens Grund. Forvalteren loe med; men lagde til:
      "saa tage vi de Herrer Gejstlige under Armen, og følges ad i
      Kehrausen." Nu var de straks midt inde i den franske Revolution, som dengang havde
      naaet Folketyranniets højeste Spids. Thi Hiarum var en ægte Sansculot, og
      Vang, som stedse faldt ham i Flankerne - naar han var i det Lune -
      modsagde ham i Alt. Jeg hørte kun kort og med et halvt Øre paa denne
      Mundkamp; mine Tanker tilhørte min yndige Naboerske. Vor
      Samtale var fattig paa Ord; den førtes meest med stjaalne Sideblik; og eengang
      mødtes vore Hænder under Bordet; hun besvarede mit frygtsomme Tryk
      - Sløjferne paa hendes Barm hævede sig højere
      - nu vidste jeg da, at hun elskede mig. Tiden fløj. Jeg mærkede
      ikke, at Maaltidet var forbi, før Degnen istemmede Takkepsalmen.I mangen Dandselystighed har jeg deeltaget baade før og siden,  men i Ingen som Denne. Medens jeg nu nedskriver min
      Kjerlighedshistorie, er jeg allerede en aldrende Mand, og har alt længe siddet over,
      og seet mine Børn dandse; men endnu har Billedet i min Sjel af den længst
      forsvundne Ungdomslyst sin første friske Farve; det fremtræder stedse
      lige levende, og i Følge med alle de søde Følelser, som den
      Gang gjennemstrømmede mit hele Væsen: Therese - den dejlige
      Bondebrud - tyktes mig en arcadisk Hyrdinde: Leergulvet, hvorpaa vi
      svævede med herandre, var et letgyngende Blomstertæppe; og den vistnok
      tarvelige Musik bragde - som det hedder - selve Hjertet til at dandse.Som en Polskdands skulde afløse den adstadige Menuet, kom Frøken
      Sonnenthal, som ikke dandsede, hurtig hen til Therese, hviskede Noget, og drog hende skyndsomt
      bort med sig. Da det vilde været upassende at følge dem, traadte jeg
      tilside, og stod nogen Tid ventende paa deres Tilbagekomst. Da kom Vang, og bragde mig
      Damernes Hilsen og Undskyldning: Thereses Fader var nylig kommen til Solholm og vilde
      ufortøvet tale med hende. I samme Øjeblik hørte jeg en Vogn
      rulle ud af Gaarden.Nu forvandledes pludselig den hele Scene. Violinerne skurrede, de arcadiske Hyrder og
      Hyrdinder bleve plumpe og klodsede Bønderfolk, og den hele Commerce flau og
      kedelig. Jeg satte mig i en Krog af Stuen, og sejpinede mig selv med Anger over at jeg havde
      ladet Lejligheden fare mig ubenyttet forbi. Borde jeg ikke uden Forhaling have frarevet hendes
      Læber den søde Tilstaaelse, Haanden allerede havde lovet? Naar seer jeg
      hende nu igjen? og hvor? og hvorledes? Og mon da hendes Tilbøjelighed, som nu kunde
      være fængslet for stedse, ikke er svækket - henvejret
      - vegen for en Anden? - Med saadanne Selvbebrejdelser martrede jeg mig en
      god Tid, uopmærksom paa hvad der foregik uden for mig, da jeg ublidt
      vækkedes af mine mørke Drømmerier ved et Traad paa Foden.Det var den plumpe Forvalter, der sparkede ud i en Menuet. I min Sindsstemning var jeg
      oplagt til at see Alt fra den værste Side, at ærgre mig over Alt
      - i Bekymringer ofte en velgjørende Diversion. Han gjorde ingen
      Undskyldninger - sandsynligviis var han uvidende om sit Fejltrin; vrippen fulgte jeg
      ham derfor med Øjnene, og blev herved opmærksom paa hans Dands, til
      hvilken jeg hverken før eller siden saae Mage. Han holdt begge Hænderne i
      Buxelommerne - kastede Hovedet idelig tilbage, hvorved en lille Pidsk, bunden noget
        til Venstre, snart smuttede under Kjolekraven,
      snart pippede op med Enden - de guulkravede Been kastede han kraftig ud til Siderne,
      saa de tvende massive Uhrkjeder slyngede og klingrede mod hverandre; og naar han skreed forbi
      sin Dame, brystede han sig end mere og udstødte hiint kalkunske Prust, der saa
      levende mindede om den befjedrede Consistorialraads sultaniske
      Kærlighedserklæringer. Min Vert Præsten kom i det samme, satte
      sig hos mig, og sagde: "De betragter vist Forvalter Hiarum?" Jeg
      nikkede, "Hans Dands" vedblev han, "er virkelig
      højst karakteristisk. Ellers bedømmer jeg ikke et Menneske efter
      Dandsen; thi den er Konst og Gangen Natur. Men hos ham ere begge Slags Bevægelser
      aldeles overeenstemmende. Læg bare Mærke til ham, naar han gaaer! han
      knejser med Hovedet, men seer ikke til nogen af Siderne, ligesom han vilde sige:
      "jeg bryder mig kun lidet om mine Medmenneskers Domme; jeg foragter
      dem." Ogsaa skræver han i Gangen, og tager ligesaa stor Plads op af en
      Vej som to Andre, og Ingen kan gaae tæt ved ham: dem render han da paa
      Ærmet, træder dem paa Foden. Kort sagt: det er en tydelig Advarsel, at Man
      i det daglige Liv bør holde sig tre Skridt fra Livet af ham."
      "Han synes rigtig nok noget indbildsk -, naragtig" -
      svarede jeg - "Aa! mere end naragtig," tog Præsten
      Ordet; "han er - mellem os - en Skurk, der bedrager baade sin
      Husbond og hans Bønder." "Veed Baronen det?"
      spurgte jeg. "Vel veed han det," lød Svaret; "men
      det bryder han sig ikke om: Jeg veed at jeg skal snydes -
      siger han - og Hiarum er ikke bedre end andre Mennesker. - Han er en
      Kjeltring, men en klog Kjeltring, og jeg kan bruge ham."Inden han fik udtalt, saae jeg dem Begge staaende i den anden Side af Stuen - som
      det lod - i en fortrolig Samtale; og alt imellem saae de over til mit
      Hjørne: det maatte gjælde mig eller Præsten. Dog troede jeg
      snarest det første; thi den Forelskede er mere mistænkelig end Andre, og
      frygter - ej heller ganske med Uret - at hans Aasyn skal røbe
      Hjertets Hemmelighed.Strax efter kom de henimod os. Baronen tog Præsten tilside, og gik smaasnakkende
      med ham ud af Stuen; Forvalteren indtog hans Plads. "Kan de
      gjætte", begyndte han, med et halvt Øjekast til mig,
      "hvad Baronen og jeg nu stod og talte om?" "Det kunde falde
      vanskelig, " svarte jeg. "Da skal jeg fortælle Dem
      det," vedblev han; "Baronen er skinsyg paa Dem - det sagde han
      naturligviis ikke, men jeg kjender Skjelmen: det er en Rad efter Fruentimmer."
      Ganske forundret sagde  jeg: "det kan
      være muligt, Hr. Forvalter! men hvorledes angaaer det mig?"
      "Det skal jeg sige Dem" svarte han. "Han er bange, De skal
      tage Jomfru Dyber fra ham -" "- Hvad!"
      udbrød jeg heftig overrasket, og vendte mig om til ham, "Jomfru Dyber?
      tilhører hun ham?" Her kastede han sig tilbage, støttede
      Nakken mod Væggen, rømmede sig nogle Gange, og sagde: "Ikke
      saa - ikke saa - tilhøre og tilhøre ere to Ting
      - han kan godt lide hende; det er ingen Hemmelighed, og - i Grunden
      - derfor kan jo Pigen være ligegod. Gaaer hendes Fader paa lange Rejser,
      som det nu lader til, arver hun alle hans Grunker: hun faaer Kjerester - Ti for Een,
      og Ingen spørger efter om han er den første - hm -
      hm!" - Ved disse Ord strækkede han Benene langt ud fra sig,
      puttede Hænderne i Buxelommen og fløjtede Melodien til: Es hat die
      Schöpferinn der Liebe -.Jeg forstaaer ikke, hvorledes jeg betvang min Vrede; med mindre det var Skinsygen, som
      modvejede den; thi jeg nægter ikke, at dens Gift begyndte strax og smertelig at
      virke. Dog sprang jeg op, vendte mig mod Bøffelen, og sagde: "Vil De
      gjentage denne Beskyldning i Baronens Nærværelse?" -
      "Hvorfor ikke" svarte han ganske rolig; "jeg siger aldrig
      Andet paa hans Bag, end jeg tør sige ham lige i Øjnene."
      "Men Jomfruen?" vedblev jeg. "Hm!" sagde han med
      et Smiil, "mod Damerne er Man ikke ugalant. Desuden, min unge Herre! hvad har jeg
      egentlig sagt? jeg har jo ikke beskyldt hende; og hvad kan hun gjøre ved, at
      Cavalererne finde hende smuk?" Med disse Ord rejste han sig og gik.Mit Bryst forlangte frisk Luft. Jeg gik udenfor, og besteeg en Banke, der hævede
      sig over Landsbyen. Paa dens Top laae Vang - som jeg alt længe havde
      savnet, støttende sig paa Albuen, stirrende tankefuld henud i Heden. Ved min
      Tilkomst foer han op, som Een af Søvne, og gned Panden. Derpaa rakte han mig
      Haanden, og sagde med hans sædvanlige Alvorlighed. "Nu maae jeg da
      lykønske Dig? bedre Lejlighed kunde Du aldrig faae." Jeg sagde ham
      hvorledes jeg var bleven afbrudt - "Det er da i Grunden det
      samme" faldt han ind, "for nu ved jeg, maaskee fuldt saa vel, som Du
      selv, at hun elsker Dig; og saa er der intet mere ivejen for eders Lykke." Sukkende
      meddeelte jeg ham Hiarums Yttringer. Han grundede noget og sagde derpaa: "hvad Du
      her fortæller mig, bestyrker en Mistanke, som jeg alt en Tid har næret: de
      smukke Herrers Plan er aabenbare den, at Baronen skal forføre Therese, og naar hun
      saa er skilt ved sin Dyd og  sin Ære,
      griber hun villig det eneste Redningsmiddel, og kaster sig i Armene paa den Satyr Hiarum. De
      ere altsaa Begge lige interesserede i at holde Dig ude af Spillet: Den ene arbejder for sin
      Sandselighed, den Anden for sin Pengebegjærlighed - Fatter Du
      det?" Taus omfavnede jeg min Ven, han havde tændt Lyset i min Sjels
      Mørke.Da vi tiltraadte vor Nedgang af Bakken, sagde Vang: "Et oplysende Sidestykke til
      denne Intrigue vil jeg nu betroe Dig. Du har vel lagt Mærke til Jomfru Urold,
      Oldgrandskerens Datter? i det ringeste er det ikke hendes Skyld. Det er to Aar siden hun kom
      til Solholm; uskyldig, eller nærmere negativ med Hensyn baade
      til Ondt og Godt, omtrent som et reent Papir, der villig modtager enhver Skrivt. Baronen
      prentede hans Grundsætninger, som Du noksom kjender; og ved et flygtigt
      Øjekast vil Du kunne læse dem i hendes dristige Aasyn ligesaa tydeligt
      som din Vert i hendes Gang. - Hun har allerede gjort een
      Kjøbenhavnsrejse, Du forstaaer mig vel? Baronen er keed af hende, men kan ikke
      blive hende kvit. Han saae sig derfor nødt til at forsørge hende, og
      - jeg er udkaaret til at gjengive hende den tabte Ære, ved at opoffre min
      egen: et Præstekald her paa Godset er Maddingen, Alt efter god gammeladelig Skik og
      Brug -." Videre kom han ikke; thi her mødte os Manden selv.
      "Aha!" tilraabte han os alt i en Afstand, "jeg
      tænkte det nok: de unge Herrer har søgt Ensomhed for at sympatisere over
      Naturen og dens - Yndigheder." Dette sidste Ord sagde han langsomt og med
      Eftertryk, idet han trak Øjenbrynene højt op, og smilte klogt og
      skjelmsk, som den der veed mere end han maatte. Jeg var ikke stemt til at svare i den angivne
      Tone, og sagde derfor med Tvang noget almindeligt om Naturens Skjønheder: at Disse
      kun vare til for dem, der formaaede at opfatte dem. - "Meget
      rigtig!" tog han Ordet; "det gaaer netop lige saadan med kvindelig
      Skjønhed. Der er for Exempel den lille Pige, som nylig forlod os,
      -" jeg kastede forundret et stjaalet Blik til Vang -
      "hun er virkelig eet af de fuldkomneste Fruentimmer, jeg i mine Dage har seet; og
      dog er jeg vis paa at ikke en eneste af disse Bønderkarle her kunne see det, ja
      maaskee neppe flere end jeg, og Een til." Her skottede han til mig med et flint
      Smiil; jeg fornam at jeg rødmede. "Paa min Ære!"
      vedblev han; "var jeg ung og min egen Herre -." Videre kom han
      ikke, da vi imidlertid havde naaet Gaarden, hvor Flere af Selskabet mødte os.
      Baronen blandede sig imellem dem, og erindrede om Hjemrejsen, da han havde faaet flere
      Fremmede; Vang og jeg bleve noget tilbage."Hvad siger Du dertil?" hviskede jeg. "Den Tale stemmer
      ikke med den omtalte Plan." "Vel gjør den det,"
      svarede han, "seer Du ikke, at han vil bibringe Dig den Formodning, at han allerede
      har været lykkelig, og derfor uden stor Modstand viger for en
      Medbejler?" Denne Forklaring gjorde ikke den tilsigtede Virkning; jeg
      følte meget mere atter et Stik af Skinsygens Braad; men skjulte Smerten under et
      bifaldende Nik.JacobinernePaa Hjemrejsen til Solholm, hvor der ikke gaves Lejlighed til fortrolig Meddelelse, foretog
      jeg mig endnu engang at gjennemgaae min Hjertesag, men kom dog ikke i det rene med min Tro paa
      Thereses Dyd. Selv min Vens kraftige Forsvar syntes mig uafgjørende, da det jo
      muligen kunde være grundet ligesaa meget i hans Modsigelseslyst som i
      Overbeviisning. Saaledes veed Skinsygen at indsuge Gift af hver en Blomst, eller maaskee
      rigtigere at forvandle Honning til Gift.Den Tone som herskede paa Solholm var slet ikke skikket til at hæve min
      Mistænkelighed; ligesaa lidet som det nye Bekjendtskab, jeg her gjorde. De
      nystilkomne Fremmede vare nemlig - Thereses Fader, samt hendes af Denne begunstigede
      Tilbeder: den Første Kjøbmand, den Anden juridisk Embedsmand i Viborg,
      og Begge erklærede Revolutionsmænd.Kjøbmanden var en lav middelaldrende Mand, med et kort men bredt Ansigt, snever
      Pande og smaae Øjne, som Man sjælden fik rigtig at see, da han
      næsten altid havde dem nedvendte mod Jorden. Var han i Tale nødt til at
      see paa Nogen, blinkede han enten meget hurtig, eller og trak han Øjenstenene
      højt op under Laagene, saa kun det hvide kom tilsyne. Rødt Haar,
      røde Bryn, rødt Skjæg, som altid var
      skjødesløst og aldrig i Bunden afraget, gjorde Ansigtet endnu
      modbydeligere. Embedsmandens var dertil en reen Modsætning, blegt, magert,
      skjæggeløst, og saa smalt, at det ej syntes stort bredere, end den lange
      Hals der bar det; melkeblaae, dorske, og ligesom glasserede Øjne -
      næsten ingen Bryn - tynde, mørke Haar paa Hovedet, som paa
      Issen var ganske skaldet. Mandens spinkle Overkrop stod i stort Misforhold til de fyldige Laar
      og Lægge, hvilke Velunderrettede ogsaa paastode vare udstoppede. Skjøndt
      han skulde være i sine bedste Aar - noget over de Tredive - saae
      han dog langt ældre  ud, og opvakte ved
      første Øjekast uvilkaarlig Formodning om tidlige Udsvævelser.
      Hvad der gjorde Contrasten mellem disse to Venner endnu fuldkomnere: Kjøbmanden
      saae altid mild og venlig ud - endog ved de allersørgeligste og
      græsseligste Fortællinger, smaaloe eller smidskede i eet væk;
      medens Fialtring - saaledes ville vi kalde Juristen - fremviste ved alle,
      endog de muntreste Anledninger, et Ansigt saa koldt som Iis og saa alvorligt som en gammel
      Rectors.Jeg forefandt disse Herrer midt inde i en heftig Debat med Hia-rum, Pastor Rumsøe
      og Baronen om det gjenstridige Lyons Belejring. Ved min Tilkomst havde Hiarum Ordet.
      "Jeg paastaaer," sagde han, "at den ikke holder sig i otte
      Dage - at den i dette Øjeblik er indtaget og ødelagt;
      Kellermann er ingen Bogfinke -" "- men han er en
      Kjeltring, en hemmelig Roialist," faldt Fialtring ivrig ind; "han har
      hundrede tusinde Bajonetter - hvad vil han mere? borde han ikke havt den
      forlænge siden? Men pas paa hvad jeg siger: Conventet er for lemfældigt:
      det gaaer aldrig godt." "Jeg synes dog," sagde Baronen,
      "at de aarelader ret brav; Guillottinen er jo igang baade Nat og Dag."
      "Det forslaaer ikke" raabte Fialtring; "den Methode er altfor
      langsom: Carrier! han forstaaer Tingen bedre. Var jeg i Paris, jeg vilde gaae lige op i
      Conventet og skrige Robespierre i Øret: "Du sover Brutus!"
      "Tael ikke om Robespierre!" faldt Kjøbmanden ind med sin
      Fistelstemme, og foer med Haanden hurtig frem og tilbage over den smalle Pande -
      hans sædvanlige Gestus; "det er en guddommelig Mand, en guddommelig Mand;
      og Couthon og St. Just ved hans Side - det er et himmelsk Kløverblad, et
      himmelsk Kløverblad -" "- en sand
      Treenighed!" faldt Baronen ind, og saae med et sarcastisk Smiil til
      Præsten. Denne slog en Skoggerlatter op. "Det er en Hyperbol,"
      sagde Fjaltring, "at kalde Robespierre en Gud: det er han ikke, men Guddommens
      Apostel - Fornuftens ypperste Præst -"
      "- et Mønster for alle Præster
      -" faldt Baronen ind. "Hm!" sagde
      Kjøbmanden, "Man skulde slet ingen Præster have; hvad skal vi
      med de Præster? hvad skal vi med dem?" "Aajo!"
      sagde Fialtring, "naar de blot vilde holde dem til Fornuften og
      Moralen." "Jeg," raabte Rumsøe, "jeg
      præker, Fanden knække mig! heller ikke andet end Fornuft og
      Moral." "Deri gjør De Ret, Hr. Pastor!" sagde
      Baronen med paatagen Alvorlighed; "men i Moralen maae De heller ikke være
      altfor stræng," lagde han bedende til; "De maae
      gjøre os Vejen til Himmerige saa morsom og behagelig som det er Dem muligt; saa
      skal vi nok følge  med Dem. Og naar jeg nu
      holder de ni Bud, saa kan De nok give mig det Ene efter." Dette Indfald vakte
      almindelig Latter; kun Fialtring beholdt sin Alvorlighed, og idet han slog til Lyd med
      Haanden, raabte han flere Gange: "å Fordre du jour! til Dagens
      Orden!" inden det lykkedes ham at tilvejebringe saamegen Stilhed, at han kunde faae
      de Ord frem: "Over saadanne Bagateller som Lyons Belejring maae vi ikke glemme det
      vigtige: Conventet har erklæret alle Konger paa Jorden Krig."
      "Det er ret!" peeb Dyber. "Hvad skal vi med de Konger? hvad
      skal vi med dem?" "Hæ! vi kan selv være
      Konger!" gryntede Hiarum, og ledsagede dette kongelige Indfald med sin
      sædvanlige modbydelige Latter. "Rigtig!" tog Baronen ved,
      "nu har de allerede over syv hundrede i Paris; og enhver Franskmand
      stræber jo efter Kronen." - "Hvad siger De, hvad
      siger De?" skreeg Dyber; men Fialtring gjorde i stum Forfærdelse sin Hals
      en halv Gang saa lang, som den ellers var. "Jeg mener Borgerkronen,"
      svarede Baronen, der i Grunden gjorde ligemeget baade af Folkemagt og af Kongemagt, og blot
      deeltog i Samtalen, for at holde den i Gang, og hemmelig more sig over det nymodens
      Kandestøberi. Uden at de mærkede det, havde han dem Alle til Bedste; men han
      skaanede Dyber for hans Datters Skyld, og for hans Penges Skyld.Jeg havde allerede nok af denne Suurdejg, og vilde bortfjerne mig, da Baronen, som
      mærkede min Hensigt, hurtig forestillede mig som en god Patriot og dydig Borger, endskjøndt ved Fødselen ligesom han selv
      - en Aristocrat.Dog kom jeg for denne Gang ikke til at vexle et Ord med de Fremmede; thi en sælsom
      Støj udenfor tildrog sig alles Opmærksomhed: en grov Røst
      raabte i eet væk: "Got verfluche mich! er soll sterben! der verdamte
      Hund! er soll sterben -" og alt derimellem flere kvindelige Stemmer:
      Bette Liefers! vær dog rolig! Gud bevares! hys hys! Herren er derinde. -
      Ich sch..... in den Herrn - der Verwalter soll sterben -
      -." Hiarum, der under hele Samtalen havde siddet i hans Yndlingsstilling
      med vidtudstrakte Been, sprang nu op saa let som en Kanin, ihvor tyk og plump han end var, og
      ind i et andet Værelse, hvis Dør han smekkede i efter sig.
      Næsten i samme Øjeblik sprang den modstaaende Dør op, og
      Skytten styrtede ind med et Gevær i Haanden, fraadende af Vrede. Præsten
      foer om bag Kakkelovnen; Dyber ryggede sig med smaae Trin hen i en Krog, og den anden djerve
      Republicaner søgte Skjul bag ved mig, idet han krampagtig  tog fat paa mine Arme, som om han vilde holde mig til et Skjold foran
      sig. Baronen allene beholdt sin Aandsnærværelse, gik hen imod den Rasende,
      og søgte med gode Ord og udstrakte Arme at opholde ham, og hindre hans videre
      Fremtrængen; idet han forsikkrede ham, at Forvalteren ikke var der. Skytten
      standsede vel, men stampede i Jorden, og skreeg uden Ophold: "Ich muß ihn
      haben! sie sollen ihn ausliefern! ich will ihn todtschiesen wie'n tollen Hund."
      "Hent hans Kone!" sagde nu Baronen til en hidilende Tjener. Denne vendte
      hurtig; men Skytten som gjennem Vinduet saae eller troede at see et Glimt af den han
      søgte, foer ud efter Hiin. Nu fremkom de der vare krøbne i Skjul, og
      spurgte ængstelig om Aarsagen til dette Optrin. Baronen beroligede dem med den
      Forsikkring, at Skytten blot havde drukket sig fuld ved Gildet, og at hans Vrede vilde
      forsvinde med Rusen. Han lagde til, at nogle af Bønderne, som formodentlig havde et
      Horn i Siden paa Forvalteren, havde ophidset ham mod Denne, ved at bilde ham Noget ind.
      Forresten havde han et par Gange før havt en lignende Raptus, uden at Man dog havde
      seet hans Trusler sat i Udøvelse. Idet han derpaa med sit sarcastiske Smiil vendte
      sig til de forskrækkede Republikanere, sagde han: "De skal ikke
      være bange, mine Herrer! forestil Dem blot at Skytten er en Septembriseur, der
      gjør Jagt paa en Aristocrat! men lad os see hvorledes Synderen befinder
      sig." Han aabnede Døren ind til det Værelse, hvor Denne havde
      søgt Tilflugt; dog han var ikke her, og maatte rimeligviis være flygtet
      andetsteds hen, for bedre at skjule sig. Imidlertid vare vi dog temmelig urolige, da vi saae
      Skytten løbe hid og did i Haugen med Morderstaalet i Haanden, og spurgte Baronen,
      hvad Enden skulde vorde herpaa? "Det skal De snart faae at see, naar Mester Erik
      kommer," svarede han.Hvad han hermed meente, opklarede sig snart. Skytten, som forgjæves havde
      søgt sin Fiende i Haven, kom nu styrtende igjen ind i Gaarden; men her modtages han
      af hans Kone, en middelaldrende, bondeklædt Kvinde; hendes Tiltale; "hjem
      med Dig, din fordrukne Hund!" virkede med magisk Kraft paa Mennesket, hans
      vildtspændte Ansigtsmuskler slappedes, han sagtnede sin Fart, gik langsom i en
      Halvkreds uden om hende, og mumlende mellem Tænderne slentrede han af ud ad Porten
      - hun bagefter bindende ganske roligt paa sin Strømpe. "Seer
      De," sagde Baronen, "hun kan kuske ham; nu er han saa taalig som et
      Lam."Den arme Forvalter kom nu frem af sit Smuthul; og maatte strax tære nogle
      Spottegloser af sin Herre Baronen. Opirret herved forlangte han, at Skytten strax skulde jages
      bort. Men Baronen fik ham dog snart beroliget ved den Forsikring, at Skytten skulde bede ham
      om Forladelse i sin Kones Paahør, og Denne indestaae for hans Opførsel i
      Fremtiden.Da Roligheden saaledes var gjenoprettet, blev jeg snart ledt i Samtale med de tvende
      Fremmede; og allerede i Denne begyndte det første ufordelagtige Indtryk, deres
      Aasyn og terroristiske Taler havde gjort, noget af formildes. Det fandt sig virkelig, at de
      langt fra ikke vare saa slemme, som deres sansculottiske Udseende og Kraftsprog lod formode.
      Det gik med dem som med tusinde andre Revolutionsmænd: kun i store Flokke ere de
      glubende Ulve; men enkelte ere de fromme eller fejge som Faar - stærke og
      frygtelige for en Tid ved deres Sammenholdenhed og indbyrdes Ophidsning, falde de dog let fra
      hinanden som en Maskine, der sprænges af en stærkere Kraft; ja vorde
      endog, naar Frihedsfeberens Hede omskiftes med Kulde og Mathed, lydige og taalelige
      Undersaatter. Jeg har kjendt dem Begge mange Aar derefter; og da var Dyber ivrig Bonapartist
      og Fialtring holdt drabelig paa alle de gamle Dynastier.Disse Menneskers Underholdning kunde ikke længe fængsle mig, og det saa
      meget mindre, som en lønlig Uro ikke tillod mig at blive længe paa Sted.
      - Jeg søgte efter Vang, men ledte længe forgjæves.
      Endelig fandt jeg ham i en Afkrog af Haugen, siddende paa en Bænk med sammenslyngede
      Arme og hensunken i dybe Tanker. Jeg standsede tæt foran ham. Han slog
      Øjnene op, saae stivt paa mig i nogle Secunder, og brast derpaa i en Latter, som
      ingenlunde var smittende. "Hvorover leer Du?" spurgte jeg.
      "Over mig selv," svarede han. "Lykken leder efter mig, og jeg
      er saadan en Nar, at jeg flygter for den. Hvad mener Du: den dydsirede Jomfru Urold har
      allerede begyndt sit Angreb paa mit Hjertes Fæstning. Hun kommer og
      fortæller mig: at den gamle Præst i Lyngbjerg for et Par Timer siden er
      død; og at jeg borde søge at vorde hans Eftermand. "Jeg troer
      vist, sagde hun, at Baronen vil foretrække Dem, og saa skal vi da faae at see, om De
      virkelig er en Fruentimmerhader - her afbrød hun sig selv og
      skjænkede mig eet af disse Øjekast om hvilke Pastor Rumsøe
      siger: at de svirpe i Ansigtet." "Og
      Du?" spurgte jeg - "takkede, og gik," svarte han
      mørk, og faldt atter i Tanker. - For at adsprede Disse  bragde jeg Begivenheden med Skytten paa Bane, og yttrede min
      Forundring over den Magt, Konen besad over dette brutale Menneske. "Naar Du kjendte
      hende" sagde han, "vilde din Forundring bortfalde; der er Ingen som jo
      er bange for hende. Jeg selv er i hendes Nærhed ikke fri for en Slags Benouelse
      - omtrent som den, der uvilkaarligen yttrer sig hos visse Mennesker, naar der er en
      Kat i Værelset. Almuen anseer hende for en Hex; og vist nok er det: hendes lumske
      Øjne synes at varsle om frygtelige Løndomme, at være Medvidere
      i farlige Kundskaber om skjulte Naturkræfter, eller Aandernes Indvirkning paa den
      legemlige Verden." - Jeg studsede over den Alvor, med hvilken min Ven
      foredrog denne Skildring; thi det lod som om han selv var smittet af Almuens Overtro.
      "Jeg skal betroe Dig Noget" tog han atter langsomt og med bortvendt Blik
      tilorde. "Du har vel lagt Mærke til den vanvittige Degn, vi saae i
      Kirken?" - Jeg bejaede det. - "Og til at jeg skyer
      den Ulykkelige?" - "Det kom mig saa for
      -" "Jeg kan ikke blive den Tanke kvit" vedblev han
      med et rystende Suk, "at hans Skjæbne engang vil blive min."
      "Gud!" raabte jeg, "hvad er det for en Grille!"
      Han svarte Intet; men hældede sig bagover med Hovedet til et Træ, og kneb
      Øjenlaagene til - han kunde dog ikke hindre nogle Taarer fra at
      stjæle sig frem under dem.Jeg var ligesaa bekymret som forbauset over denne Opdagelse i min stakkels Vens
      Sindstilstand, der vist nok endnu kun var hvad Man kalder Indbilding, men hvo veed ikke, at
      saadanne stundom vorde til Virkelighed: at Rædselsbilledet, som fra Begyndelsen
      hurtig kom og hurtig svandt, efterhaanden tøver længere og
      længere, indtil det endelige sætter sig urokkelig fast i den forstyrrede
      Hjerne.Pludselig slog han Øjnene op; en livlig Rødme farvede hans ellers
      altid blege Ansigt; han greb begge mine Hænder, og sagde med øm
      Heftighed: "Nordstjerne! en lys Aand har sendt Dig til min Bistand imod den
      mørke - Du er den Første, den Eneste, for hvem jeg aabner min
      Sjels Inderste - det letter mig - jeg finder mig saa vel som endnu aldrig
      i disse sidste Aar - bliv hos mig! forlad mig ikke -" han
      støttede sit Forhoved mod mit Bryst. Jeg omfavnede ham med Taarer, og talte
      Venskabs trøstende Ord. Han blev aldeles som ellers, og jeg beroli-gedes."Men siig mig," tog jeg nu atter ved, "hvad er der mellem
      din hypocondriske Forestilling og Skyttens Kone?" "Det vil jeg
      fortælle Dig," svarte han; "Jeg fik det taabelige Indfald at
      prøve denne Kvindes  vidtomtalte Spaadomsgave. Jeg
      besøgte hende, og spurgte: om hun kunde sige mig, hvo mine Forældre vare?
      - Længe saae hun paa mig, med sine stive dumme Fiskeøjne, og
      gav derpaa det Oracelsvar: det første Mandfolk, min Søn, som Du
      møder, naar Du gaaer fra mig - det er din Fader. - Sikkerheden
      og Bestemtheden i hendes Tone gjorde et sælsomt Indtryk paa mig, og dreven af en
      blind Nysgjerrighed forlod jeg Sibyllen. Udenfor saae jeg mig om - der var Ingen.
      Jeg gik strax til Gaarden - endnu Ingen. Men idet jeg drejer om og indad Porten,
      kommer den vanvittige Stodder lige imod mig. - Havde jeg mødt et vildt og
      glubende Dyr, jeg var ikke bleven mere forskrækket. Baronen, der, uden at jeg
      mærkede det, var gaaet bag efter mig fra Skoven, forundrede sig over min pludselige
      Standsning, og da han kom hen til mig, over mit Udseende. Jeg veed jo, det er Narrestreger;
      men det kunde være sandt, og denne Mulighed er det der
      ængster mig - den Ulykkelige min Fader! - jeg - hans
      Søn - Arving maaskee til hans Vanvid - der paakommer mig
      undertiden en Ængstelse, der jager mig, ligesom en ond Samvittighed, fra Sted til
      Sted. I denne Forfatning tør jeg neppe være ene, endog ved høj
      lys Dag - tør endnu langt mindre see mig selv i Spejlet - jeg
      troer at opdage i mit Ansigt nogle af hans Træk - Spor til hans
      græsselige Sygdom - Gud være lovet! slige Anfald vare dog ikke
      ret længe - idag er det forbi."Her kom Tjeneren for at hente os til Aftensbordet; og Samtalen var endt; men dens Indhold
      stod fastere i min Hukommelse, end jeg selv ønskede.Ved Bordet savnede jeg Therese: hun var allerede rejst med Faderen og den modbydelige
      Fialtring.SnabsthingSolholm havde intet mere, som kunde fængsle mig - dens Sol var borte. Jeg var derfor let at overtale til at gjøre
      Følgeskab med Baronen og alle de andre Herrer til Jyllands gamle Hovedstad; ikkun
      Vang blev tilbage.Den Fremmede, som i hine Aaringer besøgte Viborg under Snabsthingstiden, maatte
      troe at dens gyldne Alder atter havde fornyet sig. Der var et Liv, en Færdsel, en
      Tummel og en Pragt, som ellers kun Europas folkerigste Stæder opvise. Hvad Hjertet
      er for Blodet, syntes  denne By at være for
      Landets Penge: de strømmede uophørlig til og fra, eller rettere
      igjennem; idet de samlede sig fra alle Statslegemets - endogsaa de fjerneste
      - Dele, for igjen med samme Hurtighed at adsprede sig. - Plutos Scepter er
      en Magnet; hvorsomhelst han løfter det, trækker det baade Metaller og
      Mennesker til sig. Alle Landevejene omkring Viborg vrimlede af Kjørende, Ridende,
      Gaaende; jeg forundrede mig over, hvor den lille By kunde rumme saa stor en Mængde.
      Men ogsaa ethvert Huus var fuldt. De fattige eller mindre formuende Indvaanere droge sig med
      Familie tilbage i Pulterkamre, eller indknebe sig i andre ubeboede Rum, eller stege op paa
      Lofterne, overladende for dyr Betaling de bedre Værelser til Gjæsterne; en
      fiendtlig Hær kunde ikke have gjort det værre. De rige eller fornemme
      Gaardejere toge Venner og Venners Venner i fri Indqvartering. En saadan fik ogsaa jeg i
      Baronens Huus; hvilket ellers stod ledigt den øvrige Tid af Aaret.Saasnart jeg var omklædt og pyntet, gik jeg hen for at hilse paa Dyber -
      og hans Datter: "hun sværmede om i Byen, eller paa Markedet."
      Jeg søgte hende; først og nærmest paa Torvet.
      Forgjæves: der vare Damer nok, men ingen Therese. Jeg tildrog mig
      Opmærksomhed; min ivrige Leden maae være falden stærkt i
      Øjnene; og meget naturligt; thi et lyst Haar, en rank Skabning trak mig fra den ene
      Side af Torvet til den Anden. Stedse blev jeg ubehagelig skuffet, naar et fremmed Ansigt
      mødte mit nysgjerrige Blik. Jeg besluttede nu at gjøre Turen rundt
      tæt hen med alle Boutikkerne, der stode opstillede i Fiirkant imod hverandre, og
      lode det største Rum ledigt i Midten: jeg var endnu ikke lykkeligere. -
      Fortrædelig og uvis, hvorhen jeg skulde vende mig, blev jeg staaende ved en Krambod,
      og satte Ryggen imod Disken, i Forventning at den Søgte af sig selv kunde indfinde
      sig. Som jeg stod her i min aandelige Eensomhed, og lod de ukjendte Skikkelser glide mig
      forbi, pikkedes der paa min Skulder - det var Fialtring, som tilbød sig
      at være min Cicerone. I  Haab om at træffe Therese paa
      vor Vandring, tog jeg mod dette artige Tilbud."Allerførst," sagde han idet vi forlode Torvet,
      "skal jeg vise Dem Retfærdighedens Tempel i Viborg, og der
      indføre Dem i et Samfund af vor Tidsalders største
      Mænd." Jeg troede, han skjemtede, og skottede til ham; men der var ikke
      mindste Træk af Ironie i hans tørre Ansigt. Vor Gang gjaldt Raadhuset.
      - Vi traadte ind i en stor Sal, der - som han sagde, næsten ene
      var helliget til Dandsegudindens Tjeneste.  Han
      udstrakte sin Haand, og idet han drejede sig heelt rundt pegede han til de Brystbilleder, med
      hvilke Væggene højt oppe vare behængte. "Seer
      De" sagde han haanligt, "disse Portraiter? Stiftets Paschaer i de sidste
      Par hundrede Aar - lutter Adelsmænd - ægte
      Aristocrater! men det var ikke dem, de skulde see - her!" Ved en
      Sidedør stod en Person og uddelte Billetter; vi toge hver sin, og nu aabnedes
      Døren til et - Voxcabinet. Neppe derinde standsede Fialtring, greb min
      Haand, trykkede den krampagtigt, og sagde med dæmpet, dog højtidelig,
      hartad andægtig Stemme: "De er i National-conventet." Han
      taug, ubevægelig, men stedse holdende min Haand, som om han frygtede at jeg, uden at
      være sat i den tilbørlige Stemning, skulde letsindigen nærme
      mig Helligdommen. Efter nogle Secunders Forløb, i hvilke hans Øjne vare
      de eneste Lemmer, som viste Livstegn, vovede han at gaae videre frem med mig. Men nu gik det
      ogsaa i Stormskridt, som om hele hans Mod var vendt tilbage, og, følende sin egen
      republicanske Værdighed, treen han med mig tæt hen foran Robespierres
      Buste. - "Frihedens himmelske Genius, i menneskelig
      Skikkelse!" raabte han med Løvestemme. - At disputere med
      Sværmere - politiske som religiøse - er taabeligt;
      jeg taug, og lod som jeg endnu ventede mere; ej heller forgjæves. Da Fialtring
      endelig havde offret tilbørlig Virak for denne sin Yndlingshelgen, kom Raden til de
      Andre. Ved Marat gjorde han den Bemærkning: at han havde nogen Lighed med
      Kjøbmand Dyber, hvilket jeg virkelig ogsaa fandt. Da vi herpaa kom til Couthon,
      spurgte han: om jeg kunde see hvem Denne lignede. Det kunde jeg ikke. "Man vil
      sige" vedblev han, stirrende paa Billedet, "at jeg ikke er ham
      uliig." "Jeg ønsker dem bedre Helbred,"
      lød en Stemme bag ved, "og mere Barmhjertighed, naar De engang bliver
      Medlem af Udskuddet." Det var Baronen med sit
      sædvanlige sikkre Smiil og tvetydige Stemme, med hvilken han ogsaa betonede det
      sidste Ord. Uden at see sig om svarede Fialtring koldt: "for det Første
      takker jeg; og hvad det Andet angaaer, da maae jeg sige Dem, at Barmhjertighed mod
      Aristocrater er Grusomhed mod Patrioterne." Baronen lod denne Bjergmandsfloskel
      gaae ubesvaret hen; og pegede med sin Kjep paa Mirabeau, sigende: "men kan De see
      hvem han ligner?" (Ingen svarede). "Det er jo Hiarum -
      Forvalteren op ad Dage; hans smaae Øjne og hans store Kopar - og den der?
      - (Talleyrand) den livagtige Pastor Rumsøe; jeg haaber ogsaa at han
      engang skal omskifte Parykken med den røde Hue." (Busterne  vare nemlig alle smykkede med dette Jacobinismens Symbol).
      - Med lignende Hentydninger blev Baronen ved at gaae Rækken rundt. Den
      Sidste i samme var Tallien; og bag ved ham saaes hans navnkundige Veninde Therese Cabarrus.
      "Hvilken er smukkest," spurgte Baronen Fialtring, "denne
      spanske Therese, eller vores danske?" - "Jeg ta'er den
      danske" lød Svaret. "Da er hun der" raabte
      Baronen; og i det samme indtraadte hun tilligemed nogle andre Damer.Uagtet min egen indvortes Bevægelse kunde jeg dog med lønlig Fryd
      bemærke hendes Rødmen, hendes Forvirring; og jeg takkede i mit Hjerte
      Fialtring, fordi han udrev hende af samme ved at gribe hendes Haand, og igjen at begynde sine
      politiske Forelæsninger. - Men ligesaasnart var og den muntre Pige i sin
      sædvanlige Ligevægt; og aldrig har hendes Vittighed spillet klarere og
      finere ind i hendes Bemærkninger ved Republikanerens Helte og hans
      væmmelige Forgudelser. Han tog det Altsammen for gode Vare, og blev tilsidst ganske
      henrykt over den Udkaaredes ægte Borgersind. At Baronen troligen stod hende bi, var
      ikke meer end Man kunde vente. - Min Fornøjelse over min Elskedes
      glimrende Vid var derimod ikke heel; den som elsker ret af Hjertet, finder hellere
      Følelse hos sin Kjerligheds Gjenstand end udmærkede Aandsgaver; og
      ydermere forekom mig enkelte af Thereses Yttringer - om ikke afgjort frivole
      - saa dog at smage noget af Baronens Skole. Dette mishagede mig af en dobbelt Grund:
      deels formedelst dennes umiskjendelige Indvirkning paa det bøjelige Pigesind, og
      deels fordi Fritænkeri er Noget, hvorved Kvinden mindst skal erhverve sig Mandens
      - end ikke Fritænkerens - Agtelse eller oprigtige
      Tilbøjelighed. Havde den dejlige og vittige Therese ikke havt den fromme Mariane
      til sin fortrolige Veninde: jeg skulde forlængst have trukket mig tilbage.Vi forlode Conventet, og vandrede videre - et temmelig talrigt Selskab -
      for at beskue andre Markedstidens Herligheder. Det Første som standsede os var et
      Marionettheater, heelt beskedent indrettet i en indre Krog af en aaben Port. Hansvurst stod
      udenfor og indbød de Forbigaaende. "Skulle vi ikke lære lidt
      Verdenskundskab her, mine Herrer?" foreslog Baronen. "Vi see her
      Menneskene i deres sande Skikkelse, og Livets Løb kort men tydelig tegnet: Man
      gaaer i Skole, gifter sig, skjændes med sin egen Kone, kysser en Andens,
      forøder sit Gods, laaner Penge paa sin Sjel, øder dem og Pantet,
      bedrager sine Medmennesker, døer, roses af dem, begraves, og gaaer Fanden i  Vold. - Skulle vi ikke see os i Spejl, mine
      Herrer?" Hvad Spottefuglen sagde, var virkelig et kjernefuldt Udtog af
      Theaterdirectørens bedste Kassestykker - han havde ialt kun Tre, som jeg
      vidste fra Dyrehaugen af - og vi havde maaskee fyldt hans hele Parterre, bestaaende
      af tvende Bænke tvers over Porten, dersom vi ikke vare blevne afskrækkede
      ved en Persons Mellemkomst, hvis Sælsomhed øjeblikkelig drog min
      Opmærksomhed bort fra Dukkemanden og hans Bod.Det var et Kvindemenneske paa de fyrgeogtyve omtrent, og efter Skjønnende af
      halvtolvte Qvarteers Højde saavel; idetmindste oversaae hun
      alle os Mandfolk, saamange som vi vare. Hendes Klædedragt var ogsaa mere mandlig end
      kvindelig; thi en lang blaa Kofte, med to Rader svære Sølvknapper
      bedækkede Kroppen lige til Knæerne; og kun derfra og til noget nedenfor
      Læggene viste sig et grønt Skjørt, tyndt og luvslidt, og under
      Gangen slyngende sig om Benene, der skjultes af blaae uldne Hoser. De svære
      Fødder vare prydede med Skoe og massive Sølvspænder. Paa
      Hovedet havde hun en sort Fløjelshue med Guldgalloner; derom en hvid, men dog noget
      smudsig Skjægkappe - som Bønderfruentimmer der i Jylland
      almindeligt brage; og endelig ovenpaa en højpullet sort Mandshat, der
      øjensynlig var for lille til Amazonens Cranium. Hendes Ansigt var langt, magert,
      solbrændt og fregnet, og i det hele saa mandhaftigt, at Man virkelig savnede
      Skjægget. To graagrønne Øjne saae forvovent ud under tynde
      rødlighvide Bryn. Hendes Haand, paa hvis lange Fingre blinkede en Guldring, og
      tvende Sølvringe, bar næsten horizontalt en ægte
      Spanskrørsstok med forgyldt Knap og Dupsko. Denne mærkværdige
      Skikkelse gik os forbi med lange Skridt, ved ethvert af dem sikkende i Knæerne;
      Kroppen beholdt sin Stilling fremad, men Ansigtet drejede sig som Uglens heelt til Siden imod
      os. Det var uden Udtryk, og hendes Øjne giede ligegyldige fra den Ene til den
      Anden. Da hun var kommen forbi, sagde hun med en halvt hæs halvt pibende stemme, der
      stak forunderligt af mod hendes Karlefigur: "Godaw Pier! aa tak faa sidst! Do
      glemmt ejes di Nætluh, mi bette Dreng!" Derpaa vendte hun Ansigtet bort,
      og fortsatte sin Gang. Den "bette Dreng," som saa fortroligen tiltaltes,
      var ingen Anden end den store Forvalter Hiarum, der just nyligen havde sluttet sig til os; thi
      Baronen, altid skadefro, sagde med paatagen Forundring: "Hvem var den Dame? bette
      Forvalter! dog aldrig deres -" - "Hr.
      Baron!" faldt den  Anden ind,
      rødblaa af Arrighed*, "jeg troer vist, at De kjender denne Kvinde
      ligesaa godt som jeg, naar De husker Dem om; og forresten kan hendes Frækhed ikke
      fornærme mig." "Ih!" raabte Hiin, "hvor
      havde jeg ogsaa min Eftertanke? det var jo Laanng Margreth - hende som for kort
      siden i Pallidal greb deres Hest i Tøjlen - aah, lad Selskabet
      høre den Historie! den vil more dem." Hiarum som nu havde gjenvundet sin
      Fatning, brystede sig, sparkede ud, prustede og sagde: "De maae vide, mine
      Højstærede, at Dette er den værste Røverkvinde i
      Landet; og hun er ikke bange for at plyndre en Karl allene; hun skal i Forening med hendes
      Mand og Sønner have myrdet flere end een Bissekræmmer
      -" "- og hun gaaer paa fri Fod, og ved
      høi lys Dag her i Viborg lige i Øjnene af Landsthinget?"
      faldt jeg forbauset ind. "Der er ingen Beviser imod hende" svarte han;
      "hun har et Par Gange været hæftet; men der kom Intet ud, Andet
      end at hun drillede Dommerne, og holdt dem saa temmelig for Nar; thi hun er ligesaa snu som
      dumdristig. Forleden er det at jeg rider en Eftermiddag herfra Byen; og da jeg i Skumringen
      kommer ud i en stor Lyngdal, rejser denne Kvinde sig med eet foran mig, tager min Hest i
      Tøjlen og spørger: hvad Klokken er? Istædet for Svar hugger
      jeg hende over Haanden med min Ridepidsk og Sporerne i Siden paa Hesten. Hun maatte da slippe,
      men skreg efter mig: bie bie! det er ikke mere end et Put under Hagen - De seer hvad
      hun havde isinde." "Ja hvem veed hvad hun egentlig havde
      isinde?" faldt Baronen ind med et listigt Aasyn, og tog sit Uhr op: "men
      der er en Snabsthingsgjæst jeg har sat Stævne om en Time -
      imidlertid, skulle vi ikke besee Domkirken oven paa den Forskrækkelse? hvad siger De
      Hiarum! jeg synes De seer saa andægtig ud?" Forvalteren bukkede, og sagde
      muggent: "Tjeneren følger sin Herre." Og nu gik Toget til
      Kirken.Havde det ikke været for Therese, til hvem min Kjerlighed bandt mig, og som jeg,
      inden vi skiltes, tragtede efter at tilstille et Brev - jeg vilde snart igjen have
      forladt det gamle ærværdige Tempel, fordreven af Baronens Spotterier. Men
      disse toge dog snart en anden Retning, formedelst et Indfald af Fialtring. "Ved min
      borgerlige Ære!" raabte * For at begribe Grunden til Denne,
       saavelsom Ondskaben i Baronens ufuldendte Spørgsmaal, maae Man vide: at der efter
       almindeligt Sagn var Nat-mandsblod i Peder Hiarum; hans Bedstemoder skulde nemlig have
       været af denne danske Pariascaste.Illustrationerne vises ikke af hensyn til rettighederne. han pludselig, Idet han lod Øjnene
      løbe rundtom i Kirken, "her har vi det allerbekvemmeste Locale for et
      Nationalconvent." "Det er en lykkelig Tanke," raabte Baronen,
      "Pastor Rumsøe: vil De bare høre!" -
      "Choret" vedblev Hiin med dyb Alvor, "er for
      Præsidenten og Secretærerne, Kirkestolene ere for
      Repræsentanterne - den højre Side for Bjerget, den venstre for
      Dalen - Prækestolen bliver Talertribune; og de lukkede Stole bliver
      Galleriet for Tilhørerne." Han holdt inde, og saae paa den Ene efter den
      Anden. Men Een smilte, en Anden hostede, og Alle taug saanærsom Baronen:
      "Det er vist nok" sagde Denne idet han efterabede Fialtrings
      Alvorlighed; "denne Idee fortjener en Borgerkrone; og De overskuer Alt med et Blik
      - benytter Alt -" "- Jeg er dog noget
      forlegen med Choret," afbrød Hiin, "det er for stort til sin
      Bestemmelse -" "- Veed De hvad" sagde
      Baronen, og lagde Fingeren betænksom paa Næsen, "kunde Man ikke
      der anbringe de fremmede Diplomater?" "De siger Noget" raabte
      Fialtring fornøjet, og gik op i Choret; de Øvrige fulgte ham.
      "Alteret" tog han igjen tilorde, "skal herefter
      være Fædrelandet helliget; men Billederne maae væk
      -" "- Jeg beder for Maria" sagde Baronen
      bønlig; "hun er saa smuk." -
      "Saamænd! hun skal ogsaa blive" svarte Hiin; "med
      Tillæg af nogle Emblemer: En Lynstraale, en Dolk -" (Baronen)
      "-en rød Hue -" (Fialtring)
      "- vorder hun Frihedens Gudinde -" (Baronen)
      "- med det lille Danmark paa Armen." Mere af denne opbyggelige
      Samtale hørte jeg ikke, da Klokkeren, hvem jeg imidlertid havde nærmet
      mig oppe ved Alteret, spurgte: "om jeg ikke ønskede at see Kraftkirken*.
      To af Damerne vare allerede dernede." Jeg vidste hvo disse vare, og steeg saameget
      hellere ned i dette underjordiske Capel - dengang endnu et Hvilested for de
      Hensovede.For mig blev denne Dødens skumle Bolig Indgangen til et nyt og
      skjønnere Liv: mellem Ligkister rakte Therese mig sin Haand: som Vidne for Den, der
      engang vil bringe Lys i Graven, lagde Mariane sin paa Vores. Den Anden hævede hun i
      hellig Begejstring; hendes Ansigt skinnede - hun syntes som en Engel, der er
      nedstegen i Graven for at byde Slumreren opstaae - "eders
      Kjerlighed," sagde hun med en Stemme, der bringer til at bæve, men
      sødeligt, "eders Kjerlighed overleve eder Selv! den sande Kjerlighed
      kjender intet til Døden -" hun vilde talt endnu mere; men
      pludselig fordunkledes hendes * Kryptkirken. Aasyn, Taarer blinkede i hendes Øjne,
      Haanden sank, og med skjælvende Røst lagde hun til:
      "Nordstjerne! ogsaa jeg elsker din Therese - gjør hende
      lykkelig!" Gjennemstrømmet af salige Følelser sluttede jeg
      begge Pigerne i mine Arme, og sagde: "Den som seer i Løndom skal engang
      dømme mig aabenbare!"En skraldende Latter deroppe i Choret vækkede os smerteligt. Mariane drog et dybt
      Suk, og sagde, "vi skal igjen tilbage til Verden." Hun gik langsom foran
      op ad Trappen; tause fulgte min Kjereste og jeg."Ej! ej!" raabte os Baronen imøde, "kommer I derfra? Jeg vil vædde, de har holdt en Sjelemesse
      dernede" - vedblev han vendende sig til de Andre -
      "for min Datter er halv catholsk." Det var neppe, jeg kunde tilbageholde
      min Harme; men hun var jo hans Datter. Uden at svare gik hun med sin Veninde ud af Choret og
      ud af Kirken; og jeg, for at skjule mine Sindsbevægelser, hen til Præsten,
      og spurgte ham, hvad Man vel skulde byde Klokkeren for hans Ulejlighed. Vi betalte ham, forlod
      Kirken; og ved første givne Lejlighed sneeg jeg mig i Trængslen bort fra
      det mig nu saa modbydelige Selskab, og overgav mig til lykkelig Kjerligheds tause
     Henrykkelse.JacobinerklubbenUden selv at mærke det var jeg kommen ned til Søen, og standsede
      først paa Pynten af den Landtunge, fra hvilken Man dengang færgede over
      til Asmildkloster. Uden at vide det traadte jeg i Færgen, som netop lagde an; og
      ligesaa ud af den paa hiin Side. Hvis Færgemanden ikke havde mindet mig, skulde jeg
      være gaaet videre uden at betale. Men herved kom jeg lykkeligviis til at vende mig,
      og see Staden, som jeg slet ikke havde havt isinde at forlade. Da jeg nu forlangte, strax at
      blive sat tilbage igjen, kan Mennesket neppe have fattet de fordelagtigste Tanker om min
      Forstand; han nølede virkelig, som om han ikke torde betroe sig allene til mig paa
      Vandet. Nogle Bønder, som idet samme kom og vilde med, hævede hans
      Betænkelighed.Inde i Byen gav en Pige mig en forseglet Seddel. Jeg brækkede den -
      Underskrivten var: Din Th...... og Indholden blot: om jeg vilde møde hende den
      følgende Eftermiddag i Nonnmølle; - Det første Brev
      og det første Kys (hvilket jeg endnu havde ivente) ere Helligdomme  for Elskeren: Hiint gjemmer han ved
      Hjertet, og Dette i Hjertet, men Begge i Løndom og Taushed.
      Alligevel maae Baronen, som allene mødte mig, af min Haandbevægelse have
      fattet Mistanke om Noget, og lagt det sammen med hvad muligen kunde være skeet i
      Kryptkirken; thi han begyndte paa hans egen sædvanlige Viis at gjække, og
      med det samme at fritte mig. Bevidstheden om min Lykke, om min Sejr over Medbejleren gav mig
      fuldkommen Aandsnær-værelse og Sikkerhed; ja jeg vovede endog et temmelig
      dristigt Forsøg at forvilde Sporet for ham, idet jeg yttrede mig saaledes, at han
      let kunde forledes til at ansee sin egen Datter for mine Ønskers Gjenstand.
      Hvorvidt dette lykkedes mig var jeg ej istand til at mærke; thi han var ligesaa
      varsom og mere mistænkelig end jeg; og pludselig afbrød han denne
      Materie, som om den havde været ham ganske ligegyldig, med et: "Apropos!
      har De nogen Bestemmelse for iaften?" Jeg benægtede det.
      "Godt!" vedblev han, "saa tilbringer De den med mig i
      Klubben. De vil more Dem; det indestaaer jeg Dem for. Saa store Originaler i saa lille en By,
      kan Man forgjæves lede om i mange - see der gaaer een af dem, en ung
      Student, som har skrevet et Par revolutionære Piecer, og troer virkelig om sig Selv:
      at han er Den som skal komme for at forløse en Deel af Verden. Imidlertid
      ære vi ham allerede her som en Apostel." Her standsede han udenfor et
      langt Huus, som udgjorde den ene Side af Torvet, og spurgte: "Har De
      været i Noahs Ark?" - "Nej!" -
      "Saa maae De ind i dette Menagerie, som Man og kan kalde et Ligheds Tempel; det vil
      tillige tjene Dem til en Forberedelse, saa De siden desto værdigere kan
      fremtræde i Pagtens Ark - jeg mener vores velsignede Klub, den jydske
      Friheds Vugge.""Dette," sagde han idet vi gik op ad Trappen, "er Byens
      første offentlige Sted, hvor det vrimler af Snabsthingsgjæster af alle
      Klasser fra Bonden til Herremanden, fra Tiggeren til Pengemanden, fra Lommetyven til
      Aagerkarlen - har De Penge hos Dem, saa pas paa!""Hvad Tyven og Aagerkarlen levne" vedblev han efterat vi havde
      trængt os gjennem et Par Værelser, "kan De nemt blive skilt ved
      her, hvor Pasadixbrættet er permanent, ligesom vore ærlige Maratister
      haabe at Guillotinen engang skal blive herude paa Torvet. Eller ønsker De hellere
      Pharao, saa finder De det i næste Værelse, og oven-ikjøbet
      finere Selskab: Bankøren er en Rangsperson, hans Croupier ligesaa, og blandt
      Pointørerne tæller Man flere Højvelbaarenheder.""Og alt Dette offentligt uden Sky?" udbrød jeg,
      "sover Øvrigheden, eller er den blind?" -
      "Ingen af Delene," svarte han, "men den er tolerant; og
      hvorfor skulde den ikke være det, da den ingen Fordeel har af at forfølge
      Røvere og Skjelmer, men blot Ulejlighed. O, min Ven! De kjender endnu kun lidet til
      Retsplejen og Politivæsenet i det kjere Cimbrien: her har vi højt til
      Himmelen, og langt til Kjøbenhavn - De forstaaer mig nok?"Jeg fik snart nok af Trængslen og Larmen; og fulgte derfor desto villigere min
      Fører i Klubben. - Af Bekjendte forefandt jeg her Dyber, Fialtring,
      Pastor Rumsøe, Hjarum, Kammerraad Urold og Studenten. Disse sadde med ligesaa mange
      Andre omkring et Landkort, og vare i Begreb med at lære de franske
      Hærførere, hvor de borde gaae over Rhinen. Dog jevnedes i det samme den
      derover opstaaede Uenighed ved den definitive Bestemmelse af Een - jeg troer han var
      Parykmager - at Man skulde passere Floden hvor den var smallest.Nu forestillede Baronen mig med følgende Ord: "Borgere! jeg
      indfører herved min Ven Nordstjerne, en god Patriot og lydig Republicaner. Han er
      rigtignok ganske uden hans egen Skyld en født Adelsmand, men har allerede
      forlængst aflagt sin Stands Fordomme." En stor Mand, hvis Ansigt skinnede
      af Fedme og Fornøjelse, og som var Kjøbmand i Byen, og for denne Maaned
      Præsident i Jacobinerclubben, rakte mig sin vældige Næve med de
      Ord: "velkommen skal do væhre, min gode Ven!" Baronen blinkede
      ad mig, og sagde: "Du maae vide, det er en Lov, at saalænge vi befinde os
      her, ere vi alle Dus, ligesom vi Alle af Naturen ere Lighedens Børn."
      Saaledes befandt jeg mig uventet omgivet af tretten inderlige Venner.Jeg belavede mig nu med Rette paa en Storm af politiske Forhandlinger; men
      istædetfor afdeelte Selskabet sig i fredelige Spillepartier, og Statens Interesse
      tilsidesattes ganske for Lomberens. Baronen vilde ikke spille; men forsikkrede, at han skulde
      more sig selv og mig langt bedre til Spisetiden. - En gammelagtig Mand sad allene
      ved et Sidebord og røgede sin lange Kridtpibe med stor Alvorlighed; han var udseet til vor Underholdning. "Du seer her,"
      sagde Baronen til mig, "en Slægtning af den berømte franske
      General Dumouris" (han udtalte dette Navn paa dansk, ganske
      som det her er skreven; jeg fattede derfor ikke strax, at han meente Dumouriez). Den Tiltalte
      - forhenværende Kromand, nu Pengemand - tog Piben af Munden,
      smaagryntede - det var hans Maade at lee paa - og
      svarede: "vi hedde  rigtignok ligedan,
      undtagen det, at Mæ kalde de bar Mouris -"
      "- saadan hedde Generalen ogsaa før Revolutionen,"
      faldt Baronen ind, "men da han først fandt paa at Alle skulde sige Du
      til hinanden, saa satte Man dette Du foran hans Navn som en Ærestitel. Jeg veed
      bestemt fra en Correspondent i Paris, at han er en Dansk, og Borger Mouris's
      Brodersøn, der hedde ligesaadan, rejste bort herfra for en Deel Aar siden og nu er
      det først han vaagner som General i Frankrig, men nu er han da rigtignok ogsaa
      løbet derfra .""Saa er det sært han ikke kommer her hjem" sagde Generalens
      Oncle, "men han er vel bløven storums, kan a tænnk, lissom
      Store Just*, der knap vill kjendes ved Baronen, allyul han er en Husmands Søn af
      hans eget Gods, men kahænsæ han skammed sæ, for det han havde
      været med at slaae Princesse Langballe** ihjel." Nu mærkede jeg
      hvad Mand vi havde for os, og hvori den belovede Morskab skulde bestaae. Og vist er det, at
      jeg, skjøndt jeg med Therese i Tankerne kun hørte
      skjødesløst til, havde Møje med at tvinge Latteren ved denne
      og flere lignende Localiseringer. - Samtalen var nu kommen til Du Mads*** een af
      Dommerne i Revolutionstribunalet, der ligeledes skulde være en bortrømt
      Bondesøn fra Jylland, da den afbrødes ved hiin Students
      Indtrædelse.Han var klædt ganske som en Sansculot, og et svært forpludsket Haar
      omgav et lille blegt Ansigt, af hvilket Indbildskhed og Næsvished klarligen
      fremlyste. De Spillende rejste sig og modtoge ham med temmelig urepublicanske Complimenter,
      dem han besvarede skjødesløst og næsten fornemt. Da idetsamme
      forkyndtes at Aftensmaden var anrettet, gik vi samtlige ind i Spisestuen, og satte os
      tilbords.Efterat Mundene først havde arbejdet udelukkende for Maverne, begyndte de
      dernæst ogsaa at virke noget for Staterne; og denne Virksomhed tiltog for hver Gang
      de vædedes af Vinen. Der gaves ingen bestaaende politisk Indretning som fandt Naade,
      og med samme Lethed som Tungen vendte en Mundfuld Mad, endevendte den et heelt Folk med samt
      dets Regjering og alle dets Institutioner. Det var en Nydelse for Baronen, der stedse blev ved
      at ægge, og syntes selv i dette Nymodens Kandestøberi at ville overbyde
      dem, han beloe i sit * Terroristen St. Just.** Lamballe.*** Dumas. Hjerte. - Denne uegennyttige Nidkjerhed
      for Nationernes Bedste tog omsider en hjemlig Retning, idet Een af Selskabet rejste sig, og
      foreslog Studentens Skaal, hvem han benævnede "en Frihedens
      uforfærdet Kæmper." Men Denne bad med klog Beskedenhed: at
      Frihedens egen Skaal først maatte drikkes. - Efterat Begge vare
      udtømte med tilbørlig Hurraskraal, erindredes paa samme Maade andre
      Gudindens Stridsmænd baade i Paris og Viborg; og Friheds sange og Drikkesange gjorde
      samme Tjeneste som de Taler der nuomdage forberede til Toasterne. - Enden blev, at
      Fleerheden berusedes, mere eller mindre, og at Grundfæsterne af Retfærd og
      Orden kom i Klammeri indbyrdes, saa at tilsidst Ingen af dem kunde høre sine egne
      Ord. "Nu er den polske Rigsdag igang" sagde Baronen til mig;
      "al-Ions coucher!" ubemærkede listede vi os bort.Medens vi gik hjem sagde han til mig: "Jeg har nu viist Dem, min Ven! af hvilke
      Hænder Frihedstræet her plantes, og hvormed det vandes - med
      fransk Viin, Gud skee Lov! istædet for med dansk Blod. Og De kan troe mig; herved
      vil det blive. Disse stærblinde Drømmere see ikke, at Danmark ingen
      Revolution kan faae, fordi det Ingen behøver: Strengen brister først,
      naar den spændes til det Yderste. End mere besynderligt er det, at de studerende
      iblandt dem kjende saa lidt til Verdens Historie, at de ikke veed - eller og har
      glemt - hvorledes alle Republiker ende. Løjerligt er det alligevel
      - det vil De vist indrømme mig - at see og høre
      disse Menneskers Optøjer: Man kunde fristes til at troe, de spillede for
      Spøg en temporiseret Omarbejdelse af Holbergs Kandestøber. Men at de
      mene det alvorligt, deri stikker just det comiske. Naa - god Nat! og drøm
      behageligt!"Halds RuinerJeg veed ikke om dette Steds Beliggenhed og Omgivelser skulde være smukkere end
      saa mange Andre, eller det er fordi jeg her har levet min Ungdomskjerligheds
      skjønneste Dag; at jeg saa fortrinligen ynder det. Hald Søe med sine
      skovkrandste Bugter, Bøgelunden i dens Midte, Egeskoven mod Vesten, mod Norden
      Lyngbakkerne, imellem hvilke Mølleaaen skynder sig ned til den mellem gule
      Sandbanker indsluttede Nonboe Søe - til alt Dette har jeg i flere Egne
      seet Mage - yndigere endog, større, stoltere; men
      de fattes Alle - hvad skal jeg  kalde det
      - den Emaille, hvormed tryllende Erindringer overdrage og oplive hiint venlige
      Landskab.Da jeg om Morgenen vaagnede, og min første Tanke faldt paa Therese, forekom mig
      vor Forlovelse som en Drøm; min Lykke syntes mig for stor til at den kunde
      være mere. Og dog var den virkelig - jeg greb efter Brevet, det
      første Pant, som om jeg endnu behøvede skrivtligt Beviis; og efterat
      have studeret det ret con amore, var min første Forretning, i en Guldsmedbod at
      udsøge en Forlovelsesring. - Derpaa ilede jeg, for ej at forstyrres i
      mine Sværmerier af Baronen eller mine nye republicanske Venner, ud af Byen; og, uden
      at vide det, befandt jeg mig endnu før Middag der hvor jeg ventede min Elskede.Ovenfor Møllen er en langagtig Banke som en Vold, tyndt bevoxet med Ege; paa den
      ene Side Mølledammen, paa den Anden en Viig af Søen. Der var det hvor
      hun førstegang sank til mit Hjerte, og lovede hvad alle Piger love, men hvad hun i
      Sandhed ubrødelig har holdet gjennem fem og tyve Aars mange Omvexlinger af Sorrig
      og Glæde. Arm i Arm vandrede vi omkring i Skoven, og ved Bredderne af
      Søen, og samtalede om Fremtiden.Vor Lykke var ikke uden Hindringer. Therese vidste, at Faderen havde bestemt hende for den
      rige Fialtring, og at han var vanskelig at rokke i sine eengang tagne Beslutninger. Vor
      Forlovelse maatte altsaa for det første holdes hemmelig indtil jeg fik det Embede,
      som jeg med god Grund snart ventede. Herpaa begyndte vi, som andre Forlovede, at
      lægge Planer til vort huuslige Liv; og Dette medtog saa lang Tid, at Solen allerede
      begyndte at hælde til Nedgang, førend vi mærkede det, og vi
      selv befandt os ved Ruinerne af det gamle Hald Slot, der ligger smukt paa en Odde i
      Søen, med sin grønne Vold og mørkrøde Muurstykker.Nu savnede jeg først min Thereses Veninde; og vilde just spørge om
      hende, da hun og - Vang kom os imøde fra den anden Side af Volden, og
      standsede ligesaa overraskede som jeg. Men kun et Øjeblik, og - Mariane
      kastede sig om Thereses Hals, og skjulte sit blussende Ansigt mod hendes Skulder, Vang greb
      min Haand, og drog mig med sig op ad Volden og ned i den Fordybning som findes mellem dens
      fire Sider."Det er skeet!" sagde han; "Fremtiden vil vise hvorvidt det
      er rigtigt eller ej - Frøkenen og jeg har byttet Hjerter. Du og din
      Therese  ere de Eneste som skulle vide
      det". - I Følelsen af min egen Lyksalighed ønskede
      jeg inderligen ham en lignende, men kunde alligevel ikke tilbageholde min Forundring over,
      hvad der havde bragt ham til at handle tvertimod sin første Beslutning.
      "Ogsaa det vil jeg skrifte for Dig" svarede han, "Jeg kom
      igaar til at tænke over den Sag, og da mærkede jeg først, idet
      jeg alvorligen forestillede mig Adskillelsen, at jeg virkelig elskede hende; og da jeg var
      overbeviist om, at hun ikke kunde blive lykkelig uden med mig, rejste jeg efter Jer, og
      ledsagede Pigerne herud. Saasnart jeg saae Dig bag Møllebakken, og Therese ilede
      hen til Dig, holdt jeg Mariane tilbage, og erklærede mig." Alt dette
      fortalte han, ikke med en Forelskets Ild, men med en Rolighed som om det havde været
      en Andens Historie; og allerede dengang opstod hos mig en svag Tvivl om, at han muligen kunde
      have skuffet sig selv med Hensyn til hans eget Hjerte. "Min Plan er
      lagt," vedblev han: "den theologiske Vej fører kun til et
      simpelt Maal, og jeg duer desuden ikke til Præst. Jeg begynder strax at studere
      Jura; denne Videnskab lønner bedre sine Dyrkere; og saaledes kan jeg haabe, engang
      at torde byde en Frøken min Haand."Han fortsatte endnu lidt Udviklingen af Planen, og det med en Besindighed, som slet ikke
      stemmede med min egen søde Urolighed. Jeg bifaldt derfor det Hele, uden engang at
      have hørt det halve; og vilde saaledes hos de fleste Andre have erhvervet mig Navn
      af en fornuftig og ærlig Raadgiver; thi dertil udfordres jo blot at bifalde den
      Raadspørgendes egen Mening. Vang var af ganske modsat Sindelag: han vilde modsiges, og vendte den Ryggen som ikke gjorde det. Men her
      intervenerede de hulde Piger: inden min Ven kunde faae Stunder at støde sig, vare
      de allerede hos os. Vi satte os i Fordybningen, bandt Ønskeknuder og
      Blomsterkrandse, og vare lyksalige som Børn. Selv den ellers alvorlige Vang blev
      munter og hjertelig, og kun over hans Kjerestes Aasyn foer - undertiden ligesom en
      Skygge - dunkle Forudfølelser maaskee af en skyfuld Fremtid.Therese havde trykt en Krands af Koblommer og Blaaklokker paa mit Hoved. Jeg tog Haanden,
      bedækkede den med Kys, og sagde: "Gjøre vi nu ikke Millers
      Digtning til Virkelighed? Jeg er din Kronhelm, Therese!" - Men Marianes
      Ansigt formørkedes pludseligt, Taarer bævede i hendes Øjne, og
      med et vemodigt Smiil sagde hun til den Elskede: "Skal Du vorde min Siegvardt? saa
      ulykkelig som han -" "- maaskee" svarte
      han bevæget, "men trofast som han." "Mig er  det nok," sagde hun, og foldede
      Hænderne i Skjødet, "Gud raader for Lykken
      -" "- og vi for Villien" lagde han til.
      Begge Pigerne saae til Jorden, og sukkede; de følte vel bedre end deres Elskere,
      hvor svag og usikker den menneskelige Villie monne være. Efter nogle
      Øjeblikkes uhyggelig Taushed, sprang Therese op; raabte: "Her er for
      trangt," og let som et Kid hoppede hun op ad Volden, satte sig der, og vinkede ad
      os; vi fulgte og nedlod os hos hende.Neden under os var den spejlblanke Søe, og paa hiin Side Bøgeskoven,
      hvis øverste Kanter rødmede i Aftensolens Straaler; og videre ud til
      højre og venstre begrændsedes Søen og Udsigten af brune og
      grønne bølgedannede Bakker. Fuglesang og Møllevandets Susen
      vare de eneste Toner i den stille yndige Natur. Therese lagde sin ene Arm om min Hals,
      udstrakte den Anden, og sagde: "Ak! var dog dette den hele Verden - ikke
      mere end hvad vi her overskue; og ikke flere Mennesker i den end vi!" -
      "Ønsket er sødt" sagde Vang "men
      -" "- men daarligt, vil De sige," faldt
      hun hurtigt ind, "dog derfor maaskee saa sødt. Er det ikke saaledes med
      alle dem, hvis Opfyldelse er umulig, eller skjuler sig i det dunkle Fjerne? Hvor ofte har jeg
      som Barn ønsket mig oppe blandt Stjernerne, og følt mit hele
      Væsen betaget af en længselfuld Vemod, som var mig langt kierere end mine
      andre virkelige Glæder." Mariane tilnikkede langsomt Veninden sit Bifald
      med et Smiil, som netop udtrykte denne vemodige Længsel. Vang, hvorvel selv
      usædvanligen bevæget, kunde dog ikke ganske betvinge sit Hang til
      spidsfindig Modsigelse - denne Forstandens Pirren til at anatomere
      Følelser ligerviis som philosophiske Theoremer: "Hvorfor da"
      sagde han "er denne vaagne Drøm saa stakket og saa
      sjælden." - "Fordi den er saa
      skjøn" svarede Therese. "Eller omvendt" lagde han
      til "den er skjøn, fordi den er sjælden og kort."
      - "Deri fejler Du" tog jeg Ordet "de rene, de
      højere Glæder er i det korteste ligesaa lange som Livet; thi de gjentage
      sig ofte, og hver Gang - saa tykkes mig - med tiltagende Klarhed og
      Styrke. Dette yndefulde Landskab - til Exempel - vil ofte vise sig for os
      i Erindringen. Phantasien skal fremtrylle det ligesaa klart og levende, og med ligesaa stor
      Sandhed, som om Penslen havde fastnet det til Træ eller Lærred. Denne
      Aftens milde Skjønhed vil leve, eller gjenopleve, saa ofte vi vække
      Mindet om den, og dertilligemed Alt hvad nu røres i vore Hjerter, og
      hæver vore Sjele til Haab og Tro paa noget endnu skjønnere end Jorden, og
      varigere end den." Therese drog min Haand til sine Læber; to store  Taarer tindrede i hendes stjerneblaae Øjne,
      hun lagde sin Pande til min Kind, og hviskede: "min Theodor! gjør mig
      gudfrygtig som Du!" Jeg trykkede hende til mit frydopfyldte Bryst, og sagde:
      "Den som elsker, kjender Gud; thi Gud er Kjerlighed." - Vang
      bøjede sit Hoved, og skjulte sine Øjne i Marianes Haand. Hendes
      englelige Aasyn smilede gjennem Taarer. Jeg vedblev i min Sjels Begejstring: "Er
      der nogen af os Lyksalige som i dette Øjeblik ikke veed, at vor Kjerlighed skal
      overleve vore dødelige Legemer? Skoven hist skal ældes og forgaae, og en
      Anden opvoxe paa dens Sted. Søen kan hentørres i Aarenes Løb;
      og Blomsterne, som opvoxe i dens Leje, ville visne. Sidste Steen af denne Oldtidsborg er snart
      hensmuldret, som de Hænder der rejste den. Støv kommer til
      Støv; men hvad som er født af Aand skal ikke see
      Døden."Bedeklokkerne klang bag Lyngbjergene. Aftenduggen lagde sig som et Lagen over
      Søen. Tæt under os hvilede to tamme Svaner jevnsides med Hovedet under
      Vingen, og mindede ogsaa os om Hvilens Tid. "Det er et Par" sagde
      Therese idet vi rejste os, "jeg har kjendt dem siden jeg var lille - og
      dengang vare de allerede gamle. Tiden farer hen over dem, men deres Kjerlighed ældes
      ikke - Theodor! naar ogsaa vi blive gamle -" - hun
      greb min Haand med begge sine - hendes Øjne fordunkledes -
      hendes Læber bævede. Jeg sluttede hende i mine Arme, og svarede: "Vor Kjerlighed tilhører ikke Tiden.""Man paastaaer" sagde Mariane, idet vi gik ned om Volden,
      "at naar den Ene døer, kan Magen ikke leve - den
      sørger sig snart tildøde - Gid de maatte døe paa
      eengang!" Som hun med et tungsindigt Blik, der røbede, at hun
      tænkte paa flere end Svanerne, yttrede dette Ønske, traadte en
      høj, mørk Skikkelse ud mellem Taarnmurene, just som vi gik dem forbi.
      Den standsede og trak sig tilbage i Skjul. Et svagt Skrig undslap de forskrækkede
      Piger. Jeg selv blev ej heller ganske vel tilmode ved dette Syn paa et saadant Sted; Alle toge
      vi hurtigere Skridt. Men vi vare ikke komne ret langt, før Vang blev staaende, og
      sagde: "Hvad var det? har Nogen beluret os? - det maae vi
      vide!" - "For Guds Skyld -" hviskede
      Mariane ængstelig, og vilde holde ham tilbage; men han traadte dristig hen til
      Taarnet, og raabte: "hvem er her?" - "Hvem
      skøjer* herude?" lød en huul Røst derinde * Gaaer omkring. fra. "Tve Knaspere med djernoses
      Diller*," svarte en kvindelig Stemme, og derpaa viste sig atter hiin lange
      Skikkelse, i hvem jeg snart gjenkjendte Langemargrethe, som udenfor
      Marionettheatret saa fortroligt havde tiltalt Forvalter Hiarum. Bag ved hende fremkeeg et
      blegt Mandsansigt, ombusket af tykke Haar. "Hvad bestiller I her?"
      spurgte Vang studs, Kvinden gjorde et dybt klodset Knix, og svarte i spottende Tone:
      "Ingenting, naadig Hr. Baron!" Derpaa skuppede hun til Manden, og sagde:
      "Hva glaner** do ætter? go in, aa fak Funker te æ Pulter***.
      "Kom Vang! kom!" hviskede jeg; men han blev endnu staaende, og spurgte:
      "hvorfor kalder I mig Baron?" -
      "Haahaah!" gjenmælede hun med et hæsligt Griin,
      "der er saa mange Smaabaroner paa Solholms Gods, som aldrig selv veed af det; I kan
      ligesaagodt være een af dem som en Anden, mi bette Faahr!" Her strakte
      hun Hovedet længere frem og keeg efter Therese med et langt: "Ih!
      - hvad er det for en bette Jomfru? sikken knøv jen! hun hører
      eval aasse Baronen til - ja ja! hyt sæ for Kaahlfolk, aa for Autendoeg
      - Gonæt, Bønlill!" Dermed nikkede hun, og forsvandt
      i Ruinerne.Der var Noget saa skadelystent i denne rædlige Kvindes forblommede Yttringer, som
      vakte baade Væmmelse og en Slags Benouelse, saadan som Man føler den ved
      ildevarslende Spaadomme dem Fornuften forkaster, uden dog at kunne jage dem bort af Tankerne;
      en Følelse liig Spøgelsefrygt, der hænger fast i Indbildingen,
      hvor kjæk og ivrig Man end kæmper for at afryste den. Ogsaa hos Almuen var
      Langemargrethe en højst uvelkommen Gjæst; meer af omtalte Grund end
      formedelst hendes Røverrygte. Man gav hende derfor med Glæde Alt hvad hun
      var uforskammet nok til at æske. Og saaledes behøvede hun nu hverken at
      stjæle eller røve, skjøndt Ingen alligevel tvivlede paa, at
      hun jo forhen havde øvet begge saa nærbeslægtede Haandteringer.
      Forstyrret ved hende var da saa snart vore Sjeles milde Havblik; og bitterligen erindredes vi
      om: "at vi ikke vare ene i Verden." Vang især var, og blev
      forstemt hele Hjemvejen. Det var mig klart, at hans Tanker sysselsatte sig mere med den
      hæslige Natmandskone, end med den yndige Pige ved hans Side.* To Knøse med deres Smaapiger.** Gloer.*** Giør Ild til Grøden.NatmandskrigSnabsthinget var ringet ud; alle Fremmede bortrejste. Byen syntes saa øde saa
      folketom, som om en Smitsot havde hærget den. Da ogsaa vi fra Solholm om Morgenen
      droge ud, vare vi de Eneste der bragte Liv i de stille Gader. Baronen var tilhest; maaskee for
      at vise sig for Therese i een af hans meest glimrende Skikkelser - thi han var
      ustridig en ypperlig Rytter. Vi Andre kjørte; Hiarum var ikke med; savnedes ej
      heller. At min Kjereste vilde tage tilbage til det farlige Solholm, og
      at jeg tillod det, kunde synes underligt; men deels frygtede nu Ingen
      af os mere for Baronen, deels ønskede hun jo at befries for
      Nærværelsen af Fialtring - hvem Embedssager holdt tilbage i
      Viborg - og endelig søgte de to Veninder at blive samlede saa
      længe som muligt: den Tid kunde ikke være langt borte, da Jeg maatte adskille dem.Uden for Porten ventede os et sørgeligt Syn: Tæt ved Landevejen befandt
      sig dengang Rakkerkulen. I  samme laae Liget af en nylig dræbt
      Natmand ved Siden af en flaaet Hund; nogle Markarbejdere stode hos, men vogtede sig vel for at
      røre ved den Afsjelede. Paa vor Forespørgsel forklarede de: at de under
      Arbejdet neden for i Engen havde hørt et Skud her, og strax derpaa seet en Rytter
      gallopere syd efter. Therese skjænkede den Ulykkelige et Suk og et medlidende:
      "den Stakkel!" og den endnu blødere Mariane en Taare.Denne foragtede, og derfor foragtelige Kastes sørgelige Forfatning blev
      længe Gjenstanden for vor Samtale. "Disse Menneskers Kaar,"
      yttrede Mariane, "er ikke bedre end de vilde Dyrs. De fødes og
      døe ligesom de, hvor Tilfældet byder: de have Fødeland, men
      intet Hjem, og kunne ej engang nyde den fattige Trøst, at døe ved egen
      Arne, og hvile de trætte Lemmer hos henfarne Slægt og Venner. De ere
      Fremmede i deres Fædreland; og de ere mere udlændiske end selve
      Jøderne. Den ringeste Bonde skyer dem som urene Dyr; det Kar, hvoraf han uvillig
      stiller deres Hunger og slukker deres Tørst, skulde Intet formaae ham til selv at
      bruge. Han sætter det paa Jorden ved Siden af Hundekoppen, og vilde i
      Nødsfald hellere betjene sig af Dette end af Hiint. Men det sørgeligste
      er dog den Uvidenhed, i hvilken de hendrage deres dyriske Liv: de vide ej engang, at der er et
      bedre til. Om Gud høre de kun hændelsesviis tale, som om eet dem
      uvedkommende Væsen; og lære først at kjende hans Bud, naar de
        uvitteriigen have overtraadt dem. De undervises
      først om deres Pligter, naar de straffes fordi de have forsømt dem; og
      det ofte i en Alder, da de efter Naturens Orden snart maae fremtræde for en
      højere, men sikkert barmhjertigere Dommer." Greben af den ædle
      Varme, med hvilken hun talte, og vakt til nøjere Anskuelse af en Gjenstand, der
      hidtil havde været mig ligegyldig, optog jeg Talens Traad. "De har den
      fuldkomneste Ret, min Frøken!" sagde jeg,
      "Forældre, der have forsømt Børnenes Opdragelse, og
      ladet dem opvoxe i Uvidenhed, har visselig tabt Deres Ret til siden at straffe dem; Skylden
      for disses Brøde maae falde tilbage paa dem selv. For sildig og ugrundet er da den
      almindelige Klage: at Børnene gjøre dem Skam og Hjertesorg."
      Som jeg saaledes talede, drog en vandrende Familie af disse danske Suders forbi: en midaldrende Mand med en Tværsæk over Axelen, og
      Kjeppe i begge Hænderne; en Kvinde bærende paa Ryggen en Vidiekurv, i
      hvilken sad eller stod et lidet Barn indsvøbt i Pjalter, og bagefter tvende
      halvvoxne Piger. "See der!" sagde Therese, "maae Hjertet ikke
      bløde ved at see dette arme Væsen, der sover nu Uskyldighedens
      Søvn, og mindst drømmer om den gruelige Skjæbne, der venter
      det?" - "Jeg kunde kjøbe det," sukkede
      Mariane, "jeg kunde stjæle det, for at udrive det af den
      Fordærvelse, i hvilken det engang skal nedsynke, hvis ikke Kuld og Nød
      eller Sygdom tidligere skjænker det disse Ulykkeliges største Gode
      - Døden." "Jeg ærer disse
      Følelser" tog Vang Ordet, "men jeg kan ikke ubetinget dele
      dem; i . visse Henseender kunde jeg endog fristes til at misunde de Mennesker, hvis
      Skjæbne tykkes dem saa aldeles beklagelsesværdig. De sammenligner den med
      de vilde Dyrs - vel! Men de vilde Dyr ejer eet af Livets største Goder:
       Friheden; den have de tilfælles med vilde Mennesker. Ulven
      - De mindes dog Fabelen? - den magre men frie Ulv
      vil ikke bytte med den fede men ufrie Hund. Der er en Skat i Friheden,
      som alle Statsbaandets Fordele ikke kunne opveje. De mangle fast Hjem; men saa ere de ej
      heller bundne til et saadant, de finde Eet allevegne, hvor de komme: de have
      følgelig mange Hjem, mens vi Andre maae lade os
      nøje med Eet. De mener: at Natmændene ikke eje en Plet Jord, som de kunne
      kalde deres egen. Tvertimod: hele Jylland - i det mindste dets Heder
      tilhører dem, ligesom Ørken tilhører Beduinen. De ere i Virkeligheden
      langt større Grundejere end Grever og Baroner - de ere sande Friherrer. Og hvad er det ikke for en ubetalelig Lykke, saaledes at kunne
      vandre sit hele Liv igjennem?  At kunne forlade de
      Steder, som Uheld og Bekymringer have paatrykt et sørgeligt Præg? og
      derimod at kunne gjensee, saa ofte Man vil, dem der droge os til sig med kjere Erindringer?
      Hvor højt skulle vi vel anslaae Sundheden, den søde Frugt af dette
      omflakkende Liv og den jevnlige Bevægelse i den frie Luft? Er det ikke bedre at sove
      sund paa Lyng, end syg paa Edderduun? End videre: de mangle tusinde af vore Bekvemmeligheder
      og Fornøjelser - oja! men saa ere de ogsaa frie for ligesaa mange
      Ubekvemmeligheder, Sorger og Elendigheder, som ledsage Hine, og ere ufraskillelige
      Følger af Cultur og statsborgerlig Forening. - "Den
      græd aldrig for Guld, som aldrig Guld aatte." De savne ikke vore
      forfinede Nydelser, fordi de kjende dem ikke; men de Indskrænkninger, de
      Krænkelser, de Sygdomme, som forbittre disse Nydelser - dem slippe de for;
      og have altsaa endog i denne Henseende meget forud for os. - At de ere fremmede i
      Landet - i Landet, og dog udenfor Staten: skulde det ikke
      ogsaa være et Fortrin? De nyde hele Fordelen af Statsforbindelsen: Betryggelse for
      Liv og Ejendom, uden at trykkes af dens Lænker, og uden at skatte til dens
      Fornødenheder. Lad Statsborgerne længe nok foragte dem! de selv ere
      ligesaa sorgløse som lovløse; og for at sige Alt med to Ord: lykkelige
      Naturmennesker." - Baronen, som imidlertid var kommen paa Siden af
      Vognen, og havde hørt det meste af Vangs Forsvarstale, yttrede leende sit Bifald
      med samme, læggende til: "De glemmer dog Noget, min kjere Vang! vore
      Kjeltringers ægteskabelige - eller, om Man saa vil,
      uægteskabelige Forhold. Jeg mener ikke Fleerkoneriet - en Mand kan have
      nok i Een - men den Frihed, som de ogsaa heri nyde: nemlig, at de som ikke
      længere kunne forenes, strax uden Vidtløftighed kunne adskilles. Det
      Baand, som holder dem sammen, kan løses ligesaa let som det knyttes; ligesaa hurtig
      som Kjeppen gaaer fra een Haand i en Anden. Hvormange Ægtefolk maatte ikke
      ønske, at Hymens Rosenkjede var en Hesselstok, der kunde slænges bort,
      eller -" her kastede han et gjennemtrængende Blik til Therese
      - "skjænkes til en kjerere Gjenstand!" -
      Derpaa gav han sin Hest Sporen; Therese gav mig et Tryk med Albuen; men Mariane slog Øjnene
      ned - hun bluedes over sin Fader.Imidlertid vare vi komne gjennem en Strækning af Hald Skov, og havde nu til vor
      venstre Side Slottet og hele den før omtalte skjønne Udsigt. Mine
      Øjne søgte Ruinerne, og fandt dem; Thereses Haandtryk sagde mig, at
      ogsaa hendes Tanker vare der. - Men snart  rullede vi
      gjennem det sidste Stykke af Skoven; og havde nu intet Andet for os end den sorte Hede.Langt inde i Denne, paa den højeste Strækning af den vide Slette ligger
      Koloniebyen Grønhøj, med sine opdyrkede Marker en
      Oase midt i Ørken. - Solen var allerede højt oppe, Luften
      stille og varm. Byens Huse syntes i en Frastand at være levende: de steeg og sank,
      smeltede sammen og adskiltes igjen: snart svævede de som paa Stylter i Luften, og
      snart indkrympedes de til en eneste uformelig Masse; i det ene Øjeblik lignede de
      Træstammer uden Toppe, og i det Næste Skibe med udspændte Sejl.
      Vang kaldte det en Dands af Elefanter, Vi Alle forlystede os over dette -
      især for mig - saa uvante Syn, og dannede, med Indbildingens
      Hjælp, allehaande vidunderlige Skikkelser af levende og livløst.
      - Men alt som vi kom nærmere, forsvandt Kogleriet; og endelig stod Byen
      fast og ubevægelig foran os.Den var bestemt til Bedested; og medens Hestene fodredes, havde vi isinde at
      gjøre os bekjendte med dens tydske Nybyggere. Vi lod altsaa holde udenfor Kroen;
      men hørte strax saadan Støj derinde, at vi nok kunde slutte: der var
      Slagsmaal. Grove og fine Stemmer brølte og hvinede i skjærende
      Sammenblanding; men Mundkampen hørtes paa det for alle Andre uforstaaelige Kjeltringmaal. - Kudsken befaledes at kjøre hen til
      næste Gaard, da en Kone kom farende ud fra Krigens Skueplads, og skreeg:
      "Gott behüte! sie spoliren alles im Hause, schlagen Stihle entzwei, und
      prigeln sich mit den Sticken; Gott mein Erleser!" -
      "Hvem?" spurgte vi. "He! die Natmänner"
      svarte hun, og sprang hurtig ned ad Gaden. - "Der har vi strax en lille
      Prøve af Natmandslyksaligheden" sagde Baronen leende, og stod af Hesten.
      Strax derpaa kom Konen tilbage, førende med sig en undersætsig,
      bredskuldret Mand, hvis sortsmudsige Ansigt og Hænder lod os gjætte, at
      han var Byens Smed. Tilskuerne, som imidlertid vare hidstimlede, raabte fornøjede:
      "da ist der starke Pejr! nun kriegen sie en Unglick." Smeden gik allene
      ind i Huset, hvor vi hørte ham raabe paa godt jydsk: "Hua æ de
      hæhr! Dæulen skal regier jer!" og næsten i samme
      Øjeblik styrtede den første Kjeltring ud paa Næsen; og
      saaledes udslyngedes Een efter en Anden af Smedens Jernhænder. Kvinder og
      Børn fløj af sig selv bagefter. Da vi troede, at der var gjort lyst, gik
      Baronen og jeg ind for at besee Valpladsen; men her var endnu eet Stykke Arbejde ugjort.
      Smeden stod udenfor en Alkove, og søgte forgjæves at gribe Een, som havde
      søgt Tilflugt derinde, og værgede  sig drabelig med tvende lange Knive, samt med en ustandselig Strøm af
      Skjældsord og Forbandelser. Det var ingen Anden end den os nu saa velbekjendte Langemargrethe, hvem Angriberen endnu mere opflammede til fortvivlet
      Modstand ved sine frygtelige Trusler om Beenbrud og Pandeknusning: "og vil Du ikke
      herud med det Gode" sluttede han, "saa skal jeg vel hitte paa
      Raad." Med disse Ord foer han ud af Stuen. - Vi søgte nu at
      formaae hende til Flugt; men hun satte sig opret i Sengen med
      Mordværktøjet i de senefulde Mandfolkhænder, og forsikkrede paa
      det bestemteste: at hun ikke veeg af Stedet, med mindre hun fik sikkert Løvte om
      fri og uhindret Bortgang. Jeg troede, at torde give hende Dette, men Baronen gik imellem, og
      hviskede: at vi først skulde see, hvad Smeden vilde gjøre. I det samme
      kom Denne ind med en Jernstang, der var gloende i den ene Ende, og som han rimeligviis havde
      snappet ud af Smedeessen. "Nu skal jeg varme dit Snydeskaft" raabte han
      fnysende af Vrede; hans store blaae Øjne rullede vildt i det mørke
      Ansigt, og Fraaden stod ham om Munden. Jeg frygtede, at det nu vilde gaae paa Livet
      løs, og greb derfor den Rasende i Armen, stillende mig som et Brystværn
      foran Alkoven, og sagde ham saa hurtig som Tungen vilde løbe: at han stod i Begreb
      med at gjøre en dobbelt Ulykke, myrde Kvinden og stikke Ild i Huset, og at Banden
      sikkerlig siden efter vilde hævne sig. Denne sidste Forestilling virkede vel
      kraftigst; især da den understøttedes af Amazonens hermed
      overensstemmende Trusler: "brænd mig kun!" skreeg hun,
      "brænd mig kun, Per' Smed! men den røde
      Kok skal snart gale over Dig og alle I tydske Hundel Jeg har endnu tolv Sønner
      levende, Pejr!" - Ogsaa Baronen fandt, at det var paa Tiden at
      intervenere; og saaledes afkøledes Smeden tilligemed hans Vaaben. - Da
      Freden, for hvis Overholdelse vi tvende Mæglere borgede, saaledes var sluttet,
      strakte Kvinden paa eengang begge sine lange Been ud af Alkoven, og stod i eet Spring paa
      Gulvet. Med en Rolighed, som om Intet var forefaldet, foldede hun sine Knive sammen, og stak
      dem i Lommerne. Derefter fæstede hun sine gulgrønne Katteøjne
      et Secund stivt paa mig, og hvæsede: "Tak, bette
      Mosjø!" og bøjende sig tættere hen til mig, lagde
      hun til: "kommer han eller hans nogentid i Labeeten* , saa kan han tale mig til: ved Galgehøj
      - den ligger mellem Solholm og Langebæk - kan han
      træffe mig eller een af* Yderst slem Forlegenhed, af hvilken Man vanskelig udreder sig selv.mine hver Midnat - men lad Ingen vide det!" Hermed gik hun hurtig bort;
      vi Andre fulgte efter.Ved den ene Ende af Byen stode endnu de krigførende Magter i tvende Hobe, med
      hele den brede Gade imellem sig, ifærd med at rense sig for Blod, og forbinde deres
      Saar, af hvilke dog Intet lod til at være farligt. Thi skjøndt de i
      Haandgemæng undertiden gjøre Brug af Knive, vogte de sig dog for at give
      Ulivs Saar - ligesom i de Dueller, hvor Vedtægten er: kun at hugge efter
      Arme og Been. Derfor mister højst sjælden Nogen Livet i deres Fejder. Kun
      Forræderier, og den som vilde røbe Hemmeligheden af deres Sprog, straffes
      med Døden. - Uagtet altsaa at Knive og Kjeppe hvilede, vare dog
      Taleredskaberne - især de kvindelige, i fuld Virksomhed:
      Skjældsord, Eder og Trusler (af Tonen sluttede jeg, de maatte være
      saadanne) fløj som Granater eller Stinkpotter frem og tilbage over Gaden.
      Langemargrethe stillede sig ufortøvet i Spidsen for den ene Trop, som derved straks
      syntes at erholde en betydelig Overvægt. Men Smeden raabte til dem med sin
      Tordenstemme: "at dersom de havde mere at afgjøre med hinanden, skulde
      de pakke sig ud af Byen; der maatte de gjøre sig saa lystige som de
      vilde." De fulgte Befalingen, og droge afsted, hvert Partie ved sin Side af den
      brede Landevej, men under uophørligt Mundhuggeri. Om det siden fra disse skarpe
      Noter atter kom til Fiendtligheder veed jeg ikke, da vi rejste ad den modsatte Kant.Inden vi forlode Byen, erfarede vi Krigens Aarsag: den samme som førte
      Grækerne til Troja og Maurerne til Spanien. Een af Margrethes haabefulde
      Sønner havde nemlig lokket en Dill til sig fra hendes
      første Elsker. Da Denne hørte til en Bande, som længe havde
      staaet paa en spændt Fod med den Axelmargrethske, og den for
      nærværende Tid var langt talrigere, havde den opsøgt Fienden
      der i Kroen, og vovet et Slag, der dog, efter Kyndiges Mening, vilde faldet uhældigt
      ud, formedelst hiin Families legemlige Styrke og Øvelse i at bruge den.HexenDet var ikke en Time efter Ankomsten til Solholm; førend Mariane og Therese, til
      Baronens Forundring og kjendelige Misnøje kjørte til Langebæk
      Præstegaard paa uvis Tid. Jeg blev tilbage. Men just Dette vakte Mistanke hos ham.
      Med aaben Mine og det ærligste Ansigt af Verden, spurgte han mig;
      "hvorfor Ingen gjorde Damerne Følgeskab?" Jeg svarede med
      samme kunstlede Naturlighed; "fordi de ikke vilde have Nogen med."
      "Hm!" sagde han muntert; "saa faae vi see, hvordan vi kan
      more os selv."Det var mig og min Ven behageligt, at Baronen overlod os til os selv; og søgte vi
      derfor strax ud i det Frie, hvor da Æmnet for vor Samtale er let at
      gjætte. Vi kom under Løbet af samme tæt forbi Skyttehuset. Vang
      greb mig om Armen, spørgende: om vi ikke skulde besøge Hexen? Uagtet en
      lønlig Modbydelighed for dette Væsen, fulgte jeg dog med ham ind.Jeg har seet arrige Kvinder i Vredens højeste Grad; jeg har seet frække
      Kvinder, hos hvem den sidste Gnist af Blufærdighed forlængst var
      udslukket; jeg har seet dem paa det nederste Trin af aandelig og legemlig
      Fordærvelse og Elendighed; men Ingen har nogensinde viist sig for mig i saa grufuld
      en Skikkelse som Denne. Det var langtfra ikke Udtrykket af nogensomhelst frygtelig Lidenskab
      eller Last; tvertimod, det var snarere den fuldkomne Mangel og glatte Sporløshed af
      Begge. Hiint antyder dog Mennesket, om end i sin dybeste Fornedrelse;
      Dette har Noget saa spøgelseagtigt, saa infernalsk, at Hjertet indkrymper sig og
      Blodet isner. Hendes Ansigt var liigfarvet, hendes smalle Læber blegblaae, de store
      grønlige Øjne matte, matte som anløbet
      Glas, jeg kunde sige hartad brustne som en døendes; og i hele dette
      Dødningeaasyn ikke det svageste Glimt af indvortes Liv, ikke Spor af Tanke eller
      Følelse. Jeg veed i Naturen ingen Lignelse herfor, med mindre det skulde
      være Lavaskorpen over en udbrændt Vulkan. Hvid Skjægkappe, hvidt
      Halsklæde, ja Trøje og Skjørt af samme Farve,
      skjøndt Altsammen faldende noget i guult og graat fuldendte Aandebilledet; og som
      hun saaledes sad der allene i det snevre, dunkle Kammer, ubevægelig, stirrende os
      imøde, lod hun for mig som Een der var vendt tilbage fra Graven, og havde forjaget
      Beboerne fra sin forrige Vaaning.Vang bød den Frygtelige et "Goddag Moer!"; hvortil hun
      svarede  med et langsomt Nik, og tog fat paa
      Bindehosen, som laae i hendes Skjød. - "Jeg veed, at I er
      klog, Moer!" vedblev han; "og kan sige Folk, hvad der skal times dem i
      Fremtiden. Her er til en Kop Kaffe" - han lagde et par Rigsorter paa
      Disken - "vil I ikke spaae denne Mand? han vilde gjerne vide sin
      Skjæbne." Hun betragtede mig stivt i nogle Secunder, og sagde derpaa
      næsten uden at aabne Læberne: "er det ogsaa
      værdt?"Det var som en Gjord blev løsnet om mit Bryst, da jeg hørte
      menneskelig Stemme fra dette gjengangeragtige Væsen; og tilmed røbede sig
      en saa sund Fornuftighed i det advarende Spørgsmaal; thi er det ikke en Daarlighed
      at ville vide, hvad Skjæbnens Styrer kjerligen skjuler for os? Men
      Øjeblikket derefter blev jeg ogsaa opmærksom paa det tvetydige i de
      henkastede Ord; de indeholdt jo en forblommet Tilstaaelse: at hun virkelig besad Spaadomsgave.
      Uden at troe paa en saadan, følte jeg dog - som saa mange Andre
      - en Nyfigenhed efter at høre hvad jeg i Forvejen var bestemt paa at
      ansee for Tant. Saaledes kastede vore Mødre Psalmer op i Nytaarsny, og deres
      Døtre lagde Kort op, for i den tilfældige Blanding at finde
      Bekræftelse paa et lønligt Ønske. Jeg gjentog min Vens
      Begjæring.Uden at svare gik Kjerlingen hen til Arnen, tog en sort Kaffekjedel af Ilden, og
      skjænkede sig en Kop; den hun da drak med stor Betænksomhed. -
      Nu gik hun tilbage til sin Stol, satte sig, og lod Bundfaldet løbe om i Koppen;
      hvorpaa hun under dybsindig Beskuelse og i lange Mellemrum gav følgende Oracelsvar:
      "her ligger allerførst et Brev - det er et stort Brev
      - det lader til at der kan være Penge i - eller og gode Tidender
      - see her staaer en bette Pige - hun har gode Tanker til Jer -
      men der staaer et Karlfolk vel nær ved hende - og der er nok Een ved den
      anden Side - hillemænd! hvor hun har Bejlere! men den Ene seer ud til at
      han kun vil holde hende for Nar - hm! de trækkes stærkt om hende
      - I  skal passe vel paa!" - her lod hun
      Koppen synke, og saae mig stivt ind i Ansigtet. - Skjøndt jeg
      fornuftigviis maatte antage, at Kvindens Udtydning af Kaffehieroglypherne var paa Slump, og
      saadan som kunde passe til flere end mig, saa traf den dog her saa nøje, at jeg
      atter følte en Slags Benouelse; den jeg søgte at bekæmpesom
      ofte prøves mod anden Frygt - ved spottende Trods. Jeg mindes ikke selv
      hvad jeg sagde; men vel at det havde samme Virkning paa Spaakvinden som en Kugle der afskydes
      paa et Spøgelse. Hun betragtede mig blot nogle Secunder med sit iiskolde
      Dødningeblik,  satte Koppen hen og tog
      atter fat paa sin Bindehose. - "Vil I ikke slaae op for mig?"
      spurgte nu Vang. "En anden Gang" svarte hun, "naar I er
      ene."I dette Øjeblik hørtes udenfor Huset Hovslagene af en galloperende
      Hest; og strax efter kom den beskjænkede Skytte farende ind med et: "Hohl
      Dich der Deiwel, Du alte Pulverhexe! jetz sage ich Adies; und Du siehest mich nimmer wieder.
      Adies Danemark! Gott verdamm euch allezusampt!" Og under bestandig
      Skjælden og Banden rumsterede han omkring i Værelset, lukkede Skab og
      Kister op, og snappede Eet og Andet, hvormed han fyldte sine Lommer. - Kjerlingen
      blev rolig ved at binde, og fulgte ham med Øjnene uden at mæle et Ord.
      Først da han nærmede sig den Dragkiste, ved hvilken hun sad, og som
      formodentlig var hendes Eneejendom, rejste hun sig imod ham: og Buldrianen tumlede tilbage mod
      Bordbladet, som om han var truffen af et vældigt Nævepust. Saa pludselig
      og stærk var Virkningen, at Rusen næsten forsvandt; det vilde Menneske
      ryggede sig hen mod Udgangen, og sagde i nedstemt Tone: "leben sie wohl, meine
      Herren! ich muß davon." Og dermed steeg han tilhest, og foer afsted
      ligesom han var kommen.Forundrede over dette sælsomme Hastværk, vilde Vang og jeg ud, for at
      see, hvor han blev af; men Konen vinkede ad ham, og sagde: "bie et bette Korn!
      - den Anden kan gjerne gaae." Vang nikkede til mig, og blev. Jeg gik. Den
      Ridende var allerede langt borte, og tog rigtig Vejen ad den Kant hvor Tydskland ligger. Jeg
      vandrede langsomt ad Gaarden til, seende mig flere Gange om efter min Ven. Han kom ikke; og
      jeg blev - om ikke urolig - saa dog underlig tilmode over hans lange
      Samværen med den uhyggelige Kvinde.Ankommen til Solholm blev jeg ombedet at komme til Baronen, med det Tillæg: at han
      var upasselig. Jeg fandt ham i Sengen; men uden synligt Ildebefindende. "De undrer
      Dem maaskee" - tiltalte han mig - "over at see mig
      her uden kjendelig Sygdom; men jeg har et indvortes Tilfælde, som hverken
      medfører Feber eller synderlig Smerte. Alligevel, har min Læge sagt, vil
      det engang bringe mig Døden, og førend jeg venter den. Er der Intet som
      afholder Dem, lad os saa sladdre lidt sammen!" Jeg satte mig ved Sengen, og
      begyndte strax med at fortælle om Skyttens Adfærd dernede i Huset og hans
      Bortrejse. "Det skal jeg snart forklare Dem" svarede Baronen:
      "Det er ham som har skudt den Natmand uden for Viborg. Natmanden  havde slaaet hans Hønsehund for Panden,
      formodentlig for Fidtets Skyld; og nu har han i Fuldskab og Hidsighed brugt
      Gjengjældelsens Ret. Det aabenbarede han mig strax efter min Hjemkomst. Jeg
      skjænkede ham Hesten, og saamange Penge, som kan befordre hans Flugt til Holsteen.
      Der er han sikker nok. Om et Aars Tid eller To er Sagen glemt, og saa kommer han maaskee
      igjen." Studsende yttrede jeg uforbeholden min Forundring over at han kunde have
      saa stor Medlidenhed med en Morder. Han smilede, og sagde: "det er
      saamænd slet ikke af Medlidenhed, jeg har hjulpet ham; men ærlig talt, jeg
      skøttede ikke om at een af mine Betjente skulde komme i Bøddelens
      Hænder; ikke heller at alle de Andre skulde jages til Things hvergang Herredsfogden
      fløjtede. Nu er hele Processen endt - De ryster paa Hovedet -
      er det over min Egoisme? eller over min Aabenhjertighed? - det sidste er rigtignok
      noget usædvanligt; men jeg finder det unødvendigt at forstille mig for
      Dem, som en allerede uddannet Mand. Aa! Hr. von Nordstjerne! vi ere Alle Egoister, og intet
      Andet. Alle saakaldte Dyder udspringe af Egoisme. Enten finder Man sin Regning ved at
      være dydig - Man venter Gjengjæld, god Erstatning for sine
      Opofrelser; eller Man er det af Ærgjerrighed; eller Man sætter sine Dyder
      paa Renter, og lader dem løbe op for at hæves paa eengang i det de kalde
      et andet Liv; der er vel ogsaa dem der finde en vis Fornøjelse, en indvortes
      Kildren i Dyden - den morer dem -" "- Hr.
      Baron!" afbrød jeg ham med Harme, "De vil nok
      prøve mig - eller skulde det virkelig være Deres Alvor hvad De
      her siger om Menneskets højeste, ja eneste Gode?" "Chaqu'un
      son goût" svarte han; "Ja vel! for saavidt det bringer
      Fordeel, skaffer Agtelse, saa er det ret brav at være dydig; men De vil ikke
      nægte mig, at det ofte generer bandsat?" "Dersom saadanne
      Grundsætninger vare almindelige" svarte jeg, "var jo intet
      Menneske sikker paa sin Formue eller sit Liv. Dersom deres Tjener havde sin Herres Tro, da var
      de jo forlængesiden bestjaalen og myrdet?" "Ikke for
      det," gjenmælede han, "kan Frygt for Straffen i dette Liv ikke
      holde ham tilbage, vil den tilkommende, fjerne og uvisse langt mindre gjøre det. Og
      -" her hævede og støttede han sig paa Haanden
      - "er jeg da en Tyv eller en Morder?" Han gjorde dette
      Spørgsmaal med et aldeles godmodigt Smiil; men i Tonen laae Ironie.
      "Tyven stjæler naar han hungrer" svarte jeg, "men
      den Rige fortjener ingen Tak fordi han er ærlig." "Det er
      sandt" sagde han; "men der gives flere Laster - kan De
      bebrejde mig Nogen? siig  mig reent ud, hvori synder
      jeg?" "Hr. Baron!" svarede jeg, "jeg er ikke Deres
      Skriftefader." "Jeg bruger heller Ingen" sagde han;
      "men derfor kan De gjerne sige, hvad De har paa mit Forhold at
      udsætte." - Jeg blev næsten forvirret ved denne
      sælsomme Paatrængenhed, og de Ord slap mig af Munden: "det
      sømmer sig ikke at indtrænge sig i huuslige Forholde
      -" "- aha!" faldt han hurtigt ind,
      "jeg veed hvad De mener: min Kone? ikke sandt? Men hvad ondt gjør jeg
      hende? Vi ere Antipoder: hun er lutter Følelse - jeg hylder Fornuften;
      hun sværmer, og jeg tænker. Jeg lever for denne Verden - hun for
      den Anden. Det er ikke min Skyld, at hun har faaet saa forkeert en Opdragelse. Da jeg nu veed
      at hun ikke skøtter om mit Selskab, saa forskaaner jeg hende derfor saa meget
      muligt. See det er det Hele." - Da han saaledes selv brød
      Isen, blev jeg dristigere, og sagde: "Hendes Naade troer maaskee, at hun har Grund
      til Jalousie." "Hm!" svarede han haanligt; "det
      rejser sig netop af hendes barnagtige Romangriller - englereen Kjerlighed! Troskab
      til Døden - og efter Døden - og med i Graven, og op
      af Graven, og alt det græsselige Vaas, hvormed de forplumre deres Hjerner. Jeg
      følger Naturen; det er den bedste Læremester i alle Henseender, og
      -" her saae han stivt paa mig med den meest sarkastiske Mine -
      "eller - skulde det være muligt? Jeg mærker nok, at
      De troer paa meget, som jeg ikke troer - men, De troer dog vel aldrig paa Kydskhed?
      Jeg mener Kvindekydskhed? naturligviis -" Her afbrød Tjeneren
      denne lærerige Samtale, og sparede mig for et bittert Svar. Han bragte et Brev, som
      Baronen bad om min Tilladelse at læse. Jeg greb Lejligheden til at bortfjerne mig,
      og var allerede ude af Døren, da han med Heftighed kaldte mig tilbage."Her! behag at læs!" sagde han, rækkende mig
      Brevet; "jeg troer, vi strax har et Bilag til min sidste Paastand."
      - Jeg læste. - Præsten i Langebæk lod
      Baronen prestissimo vide: "at Jomfru Dyber var paa en ubegribelig Maade forsvunden
      kort efter hendes Ankomst til Præste-gaarden. De havde forgjæves
      søgt allevegne i Nærheden; men hun havde ikke efterladt sig det mindste
      Spor. Frøkenen var utrøstelig; Man ønskede Baronens
      Nærværelse hisset, samt at hurtig Anstalt maatte føjes, ved
      flere Ridende at oplede den Forsvundne; thi efter hans Mening maatte hun være
      bortført - om med eller imod hendes Villie saae han sig ikke beføjet til at paastaae."
      - Jeg blev i det første Øjeblik som forstenet; men i det næste
      stod den hele Begivenhed for mig som en Spøg - saa utrolig lød
      Sandheden. "Det er et Indfald af 
      Damerne" raabte jeg, "de lege Skjul." Baronen satte et
      alvorligt Ansigt op, og saae mig spørgende ind i Øjnene. "Det
      skulde Man dog vide" sagde han med Eftertryk, "vil De ikke ride derover
      - De kunde tage Hovmesteren og Forvalteren med - og lad kun Kudsken og et
      Par Staldkarle ligeledes sætte sig til Hest! De maae troe, det hænger ikke
      rigtigt sammen," - Nu begyndte jeg selv at troe det; og i
      ængstelig Spænding foer jeg ud, for at sætte hans Forslag i
      Værk. - Forvalteren havde ikke været hjemme, siden han tog til
      Snabsthing. Vang var for en halv Time siden reden bort, uden at sige hvorhen. Højst
      sælsomt! Med trende Karle jog jeg nu over Hals og Hoved afsted til
      Langebæk.Paa dette Vædderidt krydsede den ene Tanke den Anden i mit fortumlede Hoved
      - som naar det i en mørk Nat lyner fra forskjellige Kanter -
      Hvor er Vang? hvorfor tager hun bort uden at lade mig det vide? Hvor er Forvalteren? er han
      den sandskyldige? Paa egen Regning? eller per Commission? og Baronen? - jeg fandt
      intet Hvilepunkt for min Mistanke.LangemargretheDet vilde være umuligt at skildre min Fortvivlelse, da jeg i
      Præste-gaarden i alles forstyrrede Aasyn og Fagter læste Rigtigheden af
      dette Ulykkensbudskab. Endnu efter saa mange Aars Mellemrum drømmer jeg ikke
      sjælden den hele Scene om igjen, vaagner i den yderste Angest og griber efter den
      Forsvundne, der slumrer roligt ved min Side.Natten var ikke langt borte, da jeg kom til Langebæk, og i Forening med alle
      derværende gjentog den unyttige Eftersøgning. Der var ikke en Vraa i
      Husene, ikke en Sandgrav, ikke et Vandhul paa en Fjerdingmiil deromkring, uden den jo blev
      randsaget. Præsten holdt utrættelig ud. Højt yttrede han ingen
      Gisning; men hans Mening røbede sig alligevel, da han nogle Gange mumlede for sig
      selv: "frække Synder - stakkels Barn - ikke
      første Gang - det maae være ham - men hvor har han ført hende hen - hic nodus."
      - Da vi langt ud paa Aftenen vendte tomhændede tilbage til
      Præstegaarden, aabenbarede jeg ham mit Forhold til den Forsvundne; og nu sagde han
      mig i Fortrolighed reent ud, at hans Mistanke hvilede paa Baronen. Han meente endvidere, at
      Forvalteren havde udført Skurkestregen. Kun  var det ham ubegribeligt, hvorledes det var gaaet til; thi Ingen savnede Therese,
      før længe efter at hun var væk; Ingen Fremmed havde
      før den Tidspunkt været hos hende; og Ingen af Gaardens Folk, ej heller
      af dem der boede i nærmeste By og Huse havde mærket nogen enten Ridende
      eller Agende.I Nøden griber Man efter ethvert Redningsmiddel: Hexen og hendes Spaadomme randt
      mig i Tanker: " jeg skulde passe vel paa!" Skulde
      hun maaskee vidst noget om Anslaget? - endog selv være deelagtig?
      - Jeg maatte tale med hende. - Min egen Hest var
      bleven forfangen; jeg fik derfor een af Præstens, og reed ad Solholm til.Vejen gik tæt forbi den berygtede Galgehøj - det gamle
      Rettersted for denne Deel af Landet - og da jeg nærmede mig den, huskede
      jeg, at det var der, hvor Langemargrethe tilbød at give
      Stævnemøde. Ved Højens Fod standsede jeg, og saae derop,
      tænkende paa om jeg ikke ogsaa skulde forsøge dette Middel. Det var
      Midnat. Fuldmaanen stod lige over Højen. Da rejste en mørk Skikkelse sig
      paa dens Top, og viste sig med skarpt Omrids i den klare Maaneglands. Mit Hjerte var for
      bespændt af Sorg, til at Spøgelsefrygt kunde faae Indpas; jeg anraabte.
      "Kjendt' Folk" svarede en hvinende Stemme; den lød som
      Langemargrethes. Det var virkelig hende; og idet hun gik ned ad Højen, sagde hun:
      "Go Auten bette Junker! er hans Gjæs fløun hen, mens han stir
      saa høut?" Disse Ord ledsagedes af en saare uhyggelig Latter.
      "A haar ejs lit* ætter ham" lagde hun til med sær
      modbydelig Venlighed; "kahænsæ han aa uanted** aa snakk
      mæ mæ." - Jeg var ene med Røverkvinden
      midt paa den vilde Hede, og værgeløs; alligevel faldt det mig slet ikke
      ind, at mit Liv kunde være i Fare. Udfaldet retfærdiggjorde min forvovne
      Tillid til et saa farligt og forvorpent Menneske; og beviste derhos, at ogsaa det meest
      fordærvede dog har een god Side - at der
      - figurlig talt - endog paa det sorteste Hjerte er een hvid Plet, naar Man
      kun veed at finde den."Siig mig kun reent ud" tog hun atter tilorde, men paa hendes
      Bondemaal, "om han ikke har mistet Noget, han nødig vilde af
      med?" Jeg fortalte hende mit Tab, og spurgte, om hun var istand til at bringe mig
      paa Spor. "Det var ikke umuligt" svarede hun, "enten er hun
      der, hvor a mener nu, eller og har Jenniken nøkket***  hende, for Æsken * Ventet med Længsel.** Mangle, behøve.*** Fanden taget. tog den Kant -"
      "- hvad for en Æske?" - faldt jeg ind
      - "den" svarte hun, "der kom jagende i Eftermiddags
      fra Præstegaarden af og ud over Heden; deri har de vel puttet det bette Lam, han
      leder om." - Altsaa var Therese da virkelig bortført i en
      lukket Vogn; og hvis kunde den være uden Baronens? Nu vidste jeg, hvorfor han havde
      anstillet sig syg: for at undgaae Mistanke - og hvorfor han havde ladet mig kalde,
      og opholdt mig med hans smukke Moralsystem. "Har vi langt til det Sted, I
      mener?" spurgte jeg ivrig. "Om en Timestid kan vi være
      der" svarte hun. Og dermed drejede hun af fra Vejen, og gik foran ind i Heden med
      sine sædvanlige lange Skridt. - Mit næste Spørgsmaal:
      hvem der havde bortført Therese, og paa hvis Anstiftelse, vilde hun ikke indlade
      sig paa at besvare. "Det kan vel være ham det samme" sagde
      hun, "naar han bare faaer hende igjen. Det er ikke værdt at slaae Steen
      efter Hunden, saalænge han tier stille." Med dette Ordsprog
      affærdigede hun mig, uden at standse i sin Gang.Utaalmodig som jeg var, tyktes mig at Vejen fik aldrig Ende; men Frygt for at
      gjøre Kvinden studsig, afholdt mig fra at skynde paa hende. Frygt for at hun kunde
      føre mig ind i en Røverkule følte jeg slet ikke. -
      Omsider standsede vi ved et Huus, der laae ene i Heden. Min Førerinde pikkede paa
      Vinduet. Indenfor raabtes strax: "hvem der?" -
      "Margrethe" svarede hun. "Hvad vil I her saa
      silde?" spurgte Stemmen. "Har I ikke faaet store Fremmede
      idag?" spurgte hun. "Nej - hvor skulde de komme
      fra?" svartes der. "Det kan ikke nytte at I nægter
      det" vedblev hun; "for jeg har selv seet de kom med hende."
      "Ja men de har hentet hende igjen" lød det derinde med en
      anden og finere Stemme "hun er borte for over tre Timer siden."
      - Margrethe vendte Ansigtet om til mig og sagde sagte: "hun lyver vist
      nok - kom og luk op!" raabte hun derpaa; "jeg er ikke allene;
      herudenfor holder en fornem Herre - det er hans Kjereste, de har taget
      istædetfor en Anden - stræb og luk op! - han er i
      Slægt med Bispen og Amtmanden og alle de Store;" - I det samme
      hørte jeg ligesom et svagt Skriig langt borte eller dybtindefra i Huset; og
      Langemargrethe raabte: "haa haah! der peeb jo Musen - lad os nu komme
      ind, for ellers gaaer det Jer ulykkeligt!" Jeg sprang af Hesten, hvis
      Tøjle min besindige Ledsagerske greb og bandt. Nu gik endelig Døren op,
      og ind foer jeg - hun efter mig. "Therese!" raabte jeg
      - hun svarede - en Skodde blev skudt fra en anden Dør derinde,
      - og den Elskede laae i mine Arme.Illustrationerne vises ikke af hensyn til rettighederne.Langemargrethe vækkede os af vor Henrykkelse, ved at klappe mig paa Armen, og
      spørge: om jeg ikke vilde længere frem? "Jo ganske
      vist" svarte jeg, "men siig mig først" -
      henvendte jeg mig til Manden, der stod halvpaaklædt og gloede paa os -
      "Hvem har givet Jer Lov til at indspærre min Kjereste? Og hvem er det,
      som har ført hende hertil?" - "Det veed vi
      ikke" tog Konen i Sengen Svaret "her kom to Morianer - eller
      og de havde sværtet deres Ansigter - de kom med hende, og sagde at hun var
      rendt bort fra hendes Forældre, og at vi skulde passe vel paa hende, til Faderen
      eller Herredsfogden kom og hentede hende." - Jeg vilde ikke ladet mig
      nøje med dette Svar; men min Førerinde mindede mig om, at det var bedst
      jeg stræbte at komme saasnart muligt i Sikkerhed med den Gjenfundne, da
      Røverne  maaskee endnu i denne Nat kunde
      komme, og bringe hende til et Sted, hvor vi ikke saa let skulde opdage hende. - Jeg
      sagde hende da et velmeent Farvel, og trykkede hende en Pung i Haanden, som hun ogsaa villig
      modtog. Da jeg var kommen tilhest, og hun havde hjulpet Therese op til mig, raabte hun endnu
      efter mig i Bortridningen: "Nu har I hende - pas vel paa hende!
      - og see til I kan snart komme langt herfra! Høgen er slem her efter
      Folks Høns - Lykke paa Jer Rejse!"Der blev en Fryd i Langebæk Præstegaard; men Ingen følte en
      heftigere end den stakkels Mariane - ak! hun tænkte mindst paa, hvor snart
      hendes eget Hjertes Lykke skulde tilintetgjøres.Da den første Glædesstorm havde sagtnet sig, vare Alle naturligvis
      nysgjerrige efter at vide, hvem Røverne monne være, og hvorledes hun saa
      pludselig og aldeles ubemærket kunde komme bort fra dem. Kun det Sidste var hun
      istand til at forklare: som hun nemlig et Øjeblik var sprungen ud for at hente
      Noget, der var glemt i Vognen, staaer der et ubekjendt Menneske med Pidsk i Haanden
      tæt ved i Porten, kalder hende ved Navn, og siger, at hun strax maatte skynde sig
      herudenfor; Hr. Nordstjerne holdt der med en Vogn, og maatte absolut tale med hende strax om
      Noget af yderste Vigtighed. Hun fulgte da hurtig efter Personen op ad Bakken og hen til
      Chaisen, som stod derovenfor. Døren fløj op, en Mand i Kappe og med sort
      Maske sprang ud, greb hende, og satte hende ind i Vognen, hvor en Anden bandt hende et
      Klæde om Munden, for at dæmpe hendes Skriig. Og nu gik det i
      stærkeste Fart, men i fuldkommen Taushed fra Røvernes Side didhen, hvor
      jeg med Natmandskonens Bistand havde været saa lykkelig at befrie hende.Da vi næste Morgen raadsloge om, hvorhen og hvorledes Therese skulde bringes i
      Sikkerhed, bragte Postbudet mig et Brev, der indeholdt den glædelige Efterretning,
      at jeg havde erholdet det ansøgte Embede. Nu torde jeg altsaa træde som
      Bejler frem for min Elskedes Fader; men i det Tilfælde, at han endda skulde afslaae
      min Begjering og foretrække den rige Republikaner Fialtring, besluttedes: at
      Kongebrev skulde erhverves, og Vielsen fuldbyrdes af min Ven i Stilhed; hvorpaa vi ad en Omvej
      vilde søge vor tilkommende Bopæl i Hovedstaden. - Da jeg
      imidlertid hverken torde eller vilde slippe Therese af Øjne, afsendtes et Ilbud til
      den gamle Dyber med min skrivtlige Anmodning om Datterens Haand; og fortalte jeg ham tillige
      den Fare, hvori hun havde svævet, og af hvilken jeg havde frelst hende.Vore Tanker henvendte sig nu til Vang, hvis Udeblivelse var os uforklarlig. Men som vi
      gjættede hid og did, kom een af Solholmkarlene, der var fulgt med mig, og leverede
      mig et Brev, han havde faaet af Hovmesteren, med Befaling ikke at flye mig det før
      nu. - Jeg brak - de første Ord, jeg læste, vare
      Disse: "Naar Du læser Dette, er jeg ikke mere -"
      - En frygtelig og uventet Tildragelse slaaer os endnu heftigere, naar den forkyndes
      ved Skrifttegn - disse Stumme Sorte, der kolde og
      ubevægelige - Hig hine med Silkesnorer - overbringe os
      Skjæbnens uigjenkaldelige Beslutning; at høre den af en Levendes Mund
      formilder det rædselsfulde, deler Skrækken. Min maae have malet sig klart
      i mit Aasyn; thi Mariane sank tilbage paa sin Stol, og Therese foer hen til mig med et
      skjælvende "Gud! hvad er der?" Haanden med det ulyksalige Brev
      laae paa mit Knæ; der drog som en Taage for mine Øjne. -
      Præsten snappede Brevet, kastede Øjnene deri og sagde strax:
      "Han lever jo - det er ikke Andet end en pludselig Rejse
      -" Jeg greb det begjerlig igjen; og Therese omfavnede Veninden med
      Trøstens Ord. - Jeg læste en Linie videre, og saae vel
      Bekræftelse paa Præstens Udsagn; men da jeg alligevel maatte vente eet
      eller andet voldsomt, forlod jeg hurtig Værelset, uden at Pigerne mærkede
      det, og ilede ud i Gangen.Brevet lød saaledes; "Naar Du læser Dette, er jeg ikke meer
      i Jylland. Min Skjæbne har udviklet sig. Hexen er min Moder - Baronen min Fader - han eller den gale Degn - eller begge To - hun vidste det ikke selv.
      Jeg gaaer til Hamborg og lader mig hverve - Tak for dit korte Venskab! En bedre
      Lykke i Kjerlighed vil jeg oprigtig ønske Dig! - Trøst min
      stakkels Søster! Nu kunde hun jo dog ikke blive min- Lever Alle vel! Din Vang.NB. Hold hemmeligt hvad Du kan!"Jeg indsaae strax, at Frøken Sonnenthal maatte indvies i
      en Løndom, som med al sin Rædsomhed indeholdt en Lægedom for
      hendes dybtsaarede Hjerte. Præsten, hvem jeg ikke kunde tage i Betænkning
      at meddele samme, var ganske af min Mening, som han og bifaldt, at Veninden var bedst skikket
      til dette sørgelige Hverv.Hvor indskrænket og usikker er dog vor Kundskab om det menneskelige Hjerte
      - vort Eget som Andres! Hvorledes vi under hvilket-somhelst Forhold have følt, det vide vi; men de Følelser som nye og
      uvante ville opvække, det skal Ingen med Bestemthed kunne forudsige.  Da min Kjereste kom tilbage fra Mariane, meente jeg, at Denne
      enten maatte segne under haabløs Kjerligheds frygtelige Magt, eller og maaskee
      heldig bekæmpe den som vanhellig og stridende mod guddommelige og menneskelige Love.
      Ingen af Delene: den herlige Pige hensank vel de første Øjeblikke i
      dybeste Smerte; men snart hævede hun sig igjen med en Kraft, som ikkun ejes af
      ædle Sjele. "Min Kjerlighed til ham er dobbelt nu" havde hun
      sagt; "den Første var reen som den Anden, men Begge maae sammensmelte
      til Een. Tre Engle, Therese, lede os gjennem dette korte Liv: Tro, Haab og Kjerlighed. Men der
      kommer en Tid, Therese! da Hine forlade os, naar Troen er vorden Vished og Haabet opfyldt; da
      bliver Kjerligheden ene tilbage." - Ja, i Sandhed! det er den Guds Kraft i de Svage, som det naturlige Menneske
      ikke fatter. Naturphilosophen, den foragtelige Sonnenthal, Guddommens
      og Menneskehedens kolde Spotter, hvor arm og elendig staaer han ikke ved Siden af den
      englefromme haabrige Datter! For hende var og Tanken om den uværdige Fader sikkerlig
      den bittreste Draabe i hendes Malurtbæger. Men hun sank den uden hørlig
      Klage. Derimod var Sorgen over den elskede Broder mildnet og opklaret af Haabets Sol. Ogsaa
      skjulte vi for hende hans fortvivlede Beslutning; hun vidste ikke Andet, end at han var rejst
      til Kjøbenhavn, for der at søge Ansættelse eller Befordring.
      Ligesaalidet erfarede hun, hvo der var hans Moder.Om Baronen kjendte den hele Hemmelighed, veed jeg ikke; men troligt er det. Hans
      ædle Hustru kom ingensinde til Kundskab om samme; den var den eneste som Datteren
      ikke deelte med hende.Allerede den følgende Dag erholdt jeg Svar fra Thereses Fader; og det et Saadant
      som langt overgik vor Forventning; han indvilgede ganske uforbeholdent i vor Forbindelse: ja
      bestemte den endog til ottende Dagen derefter. Hvad hertil bidrog, var ikke saameget den
      Rettighed, jeg havde erhvervet mig til Datterens Haand, ved at udfrie hende af
      Røvernes Vold; ej heller min lykkelige Befordring; men meget mere en Uenighed, som
      pludselig var opstaaet mellem ham og Fialtring; idet Denne vilde have det opsætsige
      Lyon ødelagt i Bund og Grund; Dyber derimod, hvis Handel for en stor Deel bestod i
      Silkevarer, paastod, at Silkevæverne og deres Værkstæder skulde
      skaanes. Lyons Belejring blev en Medaarsag til min Lykke.Smertelig var de to Veninders Skilsmisse. Den Ene drog nu Opfyldelsen af Livets
      skjønneste Haab imøde; den Anden uden Haab for denne Verden, skulde,
      selv dybtnedbøjet af Skjæbnens tunge Haand, lette Byrden for en lidende
      Moder. Kjerlighedens Baand var sønderrevet - nu maatte Venskabets ogsaa
      løses. Aldrig var mit Hjerte ved nogen Afsked saa blødt som ved Denne;
      først langt borte fra Langebæk kunde jeg hemme mine Taarers
      Løb. Jeg havde tabt en Ven - tabt ham paa en Maade, der gjorde Tabet
      dobbelt smerteligt; og min Brud var løsrevet fra den Ene af de Tvende, mellem
      hvilke hendes unge Hjerte var deelt. Ofte bortkyssede mine Læber Taarerne fra hendes
      opsvulmede Øjne; og ligesaa ofte frembrøde de paa nye. Jeg forestillede
      hende: hvorledes Venskabet ved Skilsmissen dog ikke var opløst; at det ved
      Fraværelsen snarere vilde knyttes end fastere; at stadig Brevvexling jo kunde
      vedligeholdes; ja glædeligt Gjensyn med Tiden haabes. "Aldrig i dette
      Liv" hulkede hun, "jeg veed det: hun sørger sig i
      Graven." "Det veed Du ikke, kjereste Therese!" svarede jeg,
      "hun er stærkere end Du troer; thi hun har Gud i sit Hjerte."
      Da hun omsider var bleven nogenlunde rolig, gjorde jeg hende endvidere opmærksom
      paa: at den Lidendes Smerter altid forekomme den Blødhjertede og
       Deeltagende større end de virkelig ere. "Det kunde jeg aldrig
      holde ud" siger ofte Den, som i lignende Forfatning vilde bære med en
      Styrke, Den hidtil ikke anede. Almindeligviis tiltroer Mennesket sig selv for Meget, men
      stundom falder det til den modsatte Fejl.Vort Bryllup blev fejret i Stilhed, og ikkun i ganske faa Vidners Overværelse; vi
      bleve viede i Stuen. Vel havde vi Begge ønsket, at denne Handling maatte
      være foretaget i Kirken; men vi maatte rette os efter min Svigerfader, der paa sin
      nyfrankisk ansaae det for en blot borgerlig Act, og gjerne skulde ladet det beroe ved en
      simpel Notarialforretning, hvis en Saadan havde været tilstrækkelig
      hjemlet i Lovene.Den følgende Dag bleve vi, efter priselig Skik og Brug, pinte med
      Lykønskninger; og tilsidst overraskede med en Saadan skrivtlig fra -
      Baronen. Det er umuligt at drive Forstillelsen videre: hans Brev var affattet i den artigste
      og muntreste Tone; og sluttede med en venskabelig Bebrejdelse, fordi vi ikke havde taget
      Afsked med ham, inden vi forlod Egnen. I en Efterskrivt tilkjendegav han sin Glæde
      over at Pigerovet var mislykket, henkastende tillige et Vink, som skulde lede  os paa den Formodning, at Fialtring var den sandskyldige.
      - Dette var spildt Umage; jeg kunde ikke vildledes. Min første Mistanke
      steeg derimod til moralsk Vished, da jeg erfarede, at han engang tilforn skulde have
      bortført en uskyldig Pige, som ikke paa almindelig Maade stod til at
      forføre. Da hun befandt sig i hans Vold, maatte hun falde;
      thi hvilke Midler skulde vel være for slette for saa samvittig-hedsløst
      et Menneske?Man kan ikke antage dem bedre end hans Redskaber. Thi at han ved Thereses
      Bortførelse har betjent sig af Hiarum - hvem han vel allene yndede, fordi
      han lignede ham selv i moralsk Fordærvelse - samt af den fordrukne
      Jæger, derom fik hun ved nærmere Eftertanke rimelig Formodning: af den Ene
      hørte hun nemlig nogle Gange hiint caracteristiske kalkunske Prust; og den Anden
      stank af Brændeviin. Var dette saa, har Baronen endnu havt en anden Aarsag til at
      befordre Morderens Flugt, end den han med tilsyneladende Aabenhjertighed betroede mig.
      - Det var dernæst meer end sandsynligt: at han tilforn ved lignende smukke
      Skjelmsstykker har brugt saavel hans forrige Bolskab Hexen, som ogsaa den agtværdige
      Natmandskvind. Hvorledes skulde ellers Denne have kjendt hiint Smuthul, hvor hun med saadan
      Sikkerhed søgte og fandt min Brud? Og hvorfor blev hun staaende herved, og
      stræbte at standse al videre Undersøgelse om Ophavsmanden.Baron Sonnenthals topmaalte Nederdrægtighed blev mig ret indlysende, da jeg
      hørte den nysomtalte ulykkelige Piges Historie. Jeg forundredes over at en saadan
      Forbrydelse kunde gaae saaledes af uden Følger for Skurken, og uden at
      gjøre videre Opsigt. Fortælleren, en Apotheker, og som Dybers Svoger een
      af Bryllupsgjæsterne, loe ret hjertelig, og meente: at Pigen vist nok selv havde
      fundet det raadeligst at tie, og saavidt muligt dølge sin egen Skam.
      "Baronen har flere Gange" hviskede han rnig i Øret,
      "faaet et vist Medicament i mit Apothek, og sikkert nok anvendt det med
      ønskelig Virkning." Jeg gøs, og takkede Forsynet, som havde
      frelst min Therese fra den hartad uundgaaelige Fordærvelse.Otte Dage derefter modtog Hovedstaden det lyksaligste Par inden dens Volde.GjensynSolen skinnede klart den smukke Sommerdag, og satte den mangfoldigt afvexlende Egn i
      livligste Lys: Agermark og Eng, Krat og Kjer, Søe og Banke - Alt gav et
      venligt Gjenskiær af Glandsen herovenfra; selve Hedepletterne og de lyngtakte
      Gravhøje vare mindre mørke; matte Glædesglimt syntes at
      formilde deres sædvanlige skumle Udseende. Men der var kun liden Færdsel
      paa Landevejen, ad hvilken vi nærmede os det gamle Viborg - Viborg, som
      jeg nu gjensaae førstegang efter meer end to og tyve Aars Forløb.
      Snabsthingets forrige Herlighed var forbi; kun enkelte Ryttere og færre Vogne saaes
      der hvor det fordum vrimlede af Ridende og Kjørende. Mine to Smaadrenge morede sig
      ved at lege Skjul med Stadens Taarne, der snart fremstege og snart forsvandt, alt eftersom den
      bølgeformige Vej førte os op paa Bakker eller ned i Dale. Min Hustru,
      som sad foran mig, havde rakt mig sin Haand over Bagslaget; Taarer, fremdrevne af mange
      Erindringer, perlede i hendes Øjne. Mariane syntes hensunken i Tanker ved hendes
      Side; lange Sukke nu og da, tilkjendegav Dybden og Smerten af de Minder, som
      beskjæftigede dem.Anledningen til denne Rejse var min Svigerfaders Dødsfald, som indtraf Aaret
      iforvejen. Det blev en Nødvendighed for mig, selv at see Boets Fordringer
      inddrevne, saameget mere som hans efterladte betydelige Formue stod prioriteret i flere
      Skiftejurisdictioner; fornemmelig paa Solholms Gods. Saasnart altsaa mine Forretninger i
      Viborg var tilende, kjørte jeg med min Familie didud, med den Bestemmelse af tage
      Ophold i Langebæk Præstegaard.Synet af de Egne, hvor jeg havde tilbragt min Ungdoms skjønneste og for hele mit
      efterfølgende Liv saa vigtige Dage, virkede paa mit Hjerte som Toner af en fordums
      Yndlingsmelodie, der efter mange Aars Mellemrum gjenvække de længe
      indslumrede Følelser. Men Erindringen fremtryller alle hine Begivenheder i et
      mildere og yndefuldere Lys, og - hvis dette Udtryk tilfredsstiller ligestemte Sjele
      - i hiint mattere men venlige Morgenskjær, der viser os Gjenstandene, uden
      at blænde vort omsvævende Blik.Vi bedede, som paa hiin Rejse, i Colonibyen: og hele Natmands-fejden stod levende for mig.
      Den samme Krokone var endnu til; og jeg erkyndigede mig strax om Heltinden den lange
      Margrethe, der havde havt en saa afgjørende Indflydelse paa min og min Thereses  Skjæbne. "Hun er i Viborghuset" hedte det. Saaledes benævner Almuen
      artigen og skaansomt en Bolig, der ligesaavel kan ansees som et Asyl for Trang og Alderdom,
      som for en Straffeanstalt for Lovens modtvillige Overtrædere.Det næste Sted, der opfriskede gamle Erindringer, var Landsbyen, hvor det
      forhenbeskrevne Bondebryllup holdtes. Gildegaarden var den Første vi kom til; jeg
      gjenkjendte den strax; Therese ligesaa. Hos os Begge opstod paa eengang det Ønske,
      at fornye vort Bekjendtskab med hine Ægtefolk, med hvem vi dengang saa heldigen
      byttede Klæder og Roller. Ak! Du mægtige Tid! hans aldrende Ansigt og
      krummede Ryg vidnede om dine ustandselige Virkninger. Vi spurgte om hans Kone: "hun
      havde været død og borte for flere Aar siden." Vi spurgte om
      hans Børn: han viste paa en kraftfuld Ungkarl, og tvende blomstrende Piger. Jeg
      studsede. Det forekom mig som noget utroligt; saa længe - tyktes mig
      - kunde han umulig have været gift; Brylluppet stod jo for stakket siden
      - skulde det virkelig nu være to og tyve Aar? Hvor ere de blevne af? Jeg
      saae til mine egne Børn - et Suk undslap mig - jeg lod
      kjøre videre. - Hist var Strædet, hvor Mænd og Karle
      brødes om den formeentlige Brudgom - der stod Huset, hvor jeg
      mødtes med min bondeklædte Brud. Jeg lagde min Haand paa min Hustrues
      Skulder, pegede derhen og hviskede: "Therese! kan Du huske?" Hun tog min
      Haand, trykkede den mod sin Barm, og smilede "mildeligt som Solen i
      Høst." -Vejen herfra til Langebæk gik ikke om ad Solholm; og havde den end gjort det, jeg
      vilde dog taget en Anden for Frøken Sonnenthals Skyld. Alligevel, erindrede jeg,
      kunde Man herfra see de saakaldte Solholms Tørveskruer, og længe have dem
      i Sigte. Det undrede mig derfor, at jeg, uagtet Luftens Klarhed, slet ikke kunde faa
      Øje paa dem. Grunden, som jeg siden erfarede, var Denne: at den nuværende
      Ejer havde nedbrudt dem, for at gjøre deres Blytag i Penge. Men jeg maae her gaae
      noget tilbage i Tiden.Lidet over to Aar efter mit Giftermaal døde Baronen. Det fandt sig, tvertimod
      Alles Forventning, at hans Gjæld var saa stor, at Gaard og Gods maatte
      sælges. Hiarum, som trolig havde hjulpet til at forarme ham, og berige sig selv,
      blev Kjøber, og ægtede hans Maitresse Jomfru Urold, der paa sin Side
      ligeledes havde plukket ham dygtig. Baronessen forlod det Sted hvor hun havde henlevet saa
      mange Kummers Aar, og bosatte sig med Datteren i Viborg. Men ikkun  to Aar overlevede hun sin uværdige
      Ægtefælle. Frøken Sonnenthal valgte nu, til min Kones store
      Glæde, vort Huus til fremtidigt Opholdssted, og blev en anden Moder for mine to
      Døttre, hvem hun ej allene underviste, men ogsaa indgjød sin egen rene
      Kjerlighed til Gud og Dyden. De vare allerede Begge lykkelig gifte. Deres Opdragerinde, hvis
      Skjønhed, som ikke tabte ved Udtrykket af stille Tungsind, i Forbindelse med hendes
      fortræffelige Egenskaber, i de første Aar af hendes Ophold hos os,
      forskaffede hende flere fortrinlige Tilbud, afslog dem Alle. Det er let indseet, at et saadant
      Hjertes første Kjerlighed ogsaa maatte vorde den Sidste. - Langt fra ikke
      for sin Fornøjelse, men fordi hun ikke kunde skilles fra sin Ungdoms Veninde,
      gjorde hun denne Rejse med, ledet af Skjæbnens usynlige Styrer til Maalet for sine
      jordiske Lidelser og Lønnen for det store Taalmod, med hvilket hun bar dem.Vi rullede ind i Langebæk Præstegaard. I tre eller fire Aar havde vi
      slet Intet hørt herfra; og vidste blot, at han endnu var ilive. En Tjenestepige
      traadte ud i Døren. "Er de selv hjemme?" spurgte jeg.
      "Præsten er inde" lød Svaret. Vi stode af. Hun
      viste os ind i Haugestuen, der nu tillige var Studeerkammer.Der sad den gamle Mand i en højrygget Lænestol, med sin Pibe i Munden
      og sin Bibel foran sig; i Haanden holdt han et Forstørrelsesglas:
      "hm!" sagde han for sig selv "hvem har vi der? -
      Nyt som sjælden skeer - længe imellem - Ingen seer til
      ham." Imidlertid hævede han sig langsomt, og tiltalte os med et:
      "Velkommen de gode Venner! vil De sige mig, hvem De er; for Synet slaaer mig fejl
      nu." Jeg sagde ham det. Et Smiil opklarede Oldingens mørke Aasyn; han
      kastede Piben og Glasset, og udstrakte sine skjælvende Hænder, dem vi
      grebe med inderlig Rørelse. "Herre Gud!" sagde han, ofte
      afbrudt af Graad, "mine elskelige Venner! saa seer jeg Dem da endnu engang,
      før jeg skal heden vandre - hvorledes lever De? - Det er saa
      længe siden - jeg er saa ene, mine Kjere! - Ane! siig til
      Jomfruen, hun skynder sig med Noget til de Fremmede - det Bedste hun har -
      De bliver dog hos mig nogle Dage? Sæt Dem, sæt Dem! lad os nu snakke
      lidt!" - Vi toge Sæde omkring ham, men vare alt for
      bevægede til at kunne fremføre Andet end korte og
      usammenhængende Spørgsmaal om hans og hans Kones Befindende.
      "Min Kone!" sukkede han, og foldede sine magre Hænder,
      "min Christiane! det er tre Aar siden hun forlod mig - Herren tog hende
      - hans Villie er den bedste - men  jeg er saa ene - saa ene i min høje Alderdom
      -" Hænderne faldt ned paa hans Skjød -
      Taarer trillede over hans rynkede Kinder. - Og virkeligt, ved at kaste et
      Øje omkring i Værelset, sporede jeg lettelig, at hun var borte: jeg savnede hiin Penhed og Orden, ved hvilke en god Hustru
      gjør Hjemmet endnu kjerere. Det skulde været i hendes Tid, at
      Edderkopperne ustraffede havde vovet at udspænde deres Garn i Krogene, eller
      Støvet blevet liggende i Vindueskarmene, eller Huller paa Stolebetræk
      eller et Rivt i Gardinerne blevne ustoppede! - Der paafulgte for nogle
      Øjeblikke en uhyggelig Taushed. Jeg vilde bryde den; men gjorde det paa en Maade,
      der atter fornyede Erindringen om bedre Dage: "gjør De endnu noget af
      Musikken?" spurgte jeg temmelig tankeløst; men opdagede i det samme
      Violoncellen i en Krog af Værelset: dens Strenge vare borte saanær som
      Bassen. "Det gaaer mit Instrument som det gaaer mig selv" svarede han,
      "vi har kun een Streng som holder; min brister vel først, vil jeg haabe
      - nej! jeg har ikke rørt den derhenne, siden min Christiane
      døde. Der ere skjønnere Toner, jeg nu længes efter at
      høre; min Sjel fornemmer dem allerede i sine stille Timer." Atter et
      Ophold. Jeg følte nu, at jeg maatte føre Tankerne ud af det ikkun med
      sørgelige Minder opfyldte Huus; og ved at lede Samtalen hen paa fordums Venner og
      Kjendinge i Egnen, lykkedes det mig efterhaanden at frembringe en mindre vemodig Stemning;
      ihvorvel mange af de efterspurgte ikke mere vandrede paa Jorden. Blandt Disse var ogsaa
      Oldgranskeren Kammerraad Urold. "Det er snart ti Aar, siden han blev højlagt" fortalte Præsten. Jeg kunde ikke
      andet end smile ved dette ægte oldnordiske Udtryk, som jeg ansaae for figurligt.
      "Jo virkelig!" vedblev han, "ret
       højlagt, i selve Luushøj, som, siden vi omgravede den, som De nok
      husker, er benævnet sommetider Harpegrethes Høj, og sommetider
      Langmargrethes Høj. Først havde han bestemt, at hans Liig skulde
      brændes, og Asken deels kastes i Havet, og deels blandes med Kong Haddings. Men da
      han siden kom i Tanker om, at den Skik at begrave Ligene ubrændte var
      ældre, fulgte han Denne; dog med den udtrykkelige Betingelse, at de kongelige
      Levninger skulde nedsættes oven paa hans Kiste." - Da jeg
      spurgte om hans fordums Herreds-brødre, berettede han mig at de vare enten
      døde, eller bortflyttede, saanærsom Rumsøe, om Hvem han udlod
      sig med nogen Bitterhed, "Han har faaet en stor Forandring" sagde han.
      "Engang prækede han ikke Andet end Fornuft og Moral; men nu foragter han
      Moralen og  fordømmer Fornuften, Han er
      ellers min Amtsprovst - maae De vide - og saa hovmodig som nogen Pave. Jeg
      kom for Skade, paa et Brev at titulere ham blot højærværdig; men det varede ikke længe, inden
      vi fik et Circulær, i hvis Convolut - der havde været brugt til
      ham selv - stod Højædle og Højærværdige. Jeg veed, han tilgiver mig
      det aldrig; thi hans Hævngjerrighed er saa stor, at den kun kan sammenlignes med
      hans Gjerrighed. Jeg vil allene sige Dem, at han ikke antager Nogen til Synsmand, med mindre
      han forærer ham et Slagtehøved, eller lover at dele Gebyrerne med ham; og
      at han sælger Skoleembeder til den Højstbydende." -
      Da jeg fornam, at den gamle Mand kom mere og mere i Harnisk, vilde jeg bringe en anden Materie
      paa Bane, og spurgte: om han endnu fik sig en Lombre? Men ogsaa her var jeg uhældig.
      Et langtrukkent Nej sagde mig, hvormeget han savnede et Morskab, der selv for den, som ikke
      fortjener Navn af Spiller, kan vorde en trængende Nødvendighed.I min Forlegenhed for et behageligere Æmne, kastede jeg mine Øjne ud af
      den aabenstaaende Haugedør, og saae tvende sælsomme Skikkelser
      nærme sig med langsomme og afmaalte Trin. Den Ene var en liden meget alderstegen
      Mand, hvis lange stride graalighvide Skjæg skjulte det meste af hans indskrumpede
      Ansigt. Paa Hovedet bar han ligesom et Taarn af mange forskjelligt farvede Parykker; hans
      magre Krop indhylledes af et Klædemon, der havde megen Lighed med en
      Præstekjole; den var nemlig knappet foran fra Halsen og ligened til
      Fødderne; men lappet med Klude af alle mulige Culører. Den Anden saae ud
      til at være af Middelalder; han bar et lige saa stærkt Skjæg,
      men ganske sort, samt korte Klæder af mørke Farver, men lugslidte og med
      Huller for Knæer og Albuer. Man kunde ikke miskjende dem Begge for Vanvittige; og
      min Hukommelse sagde mig snart, at den Ene var hiin Gale Bertel, som jeg fordum havde seet i
      Klintekirken. - De standsede uden for Døren; den Yngre hilsede fornemt
      med Haanden, og holdt derpaa med Pathos og sære Fagter følgende Tale:
      "Mine Herrer og Damer! De seer her for dem de tvende vor Tidsalders
      største Philosopher - han det forrige Aarhundredes, og jeg det
      Nærværendes. Dette er den store Kant, som smedder Vaaben for
      Tænkekraften, og jeg er Oken - som bruger dem. Den preusiske Konge har
      viist mig i Landflygtighed, fordi han frygtede, at jeg skulde støde ham fra Tronen.
      Intet havde været mig lettere, men jeg nedlader mig ikke til slige Smaating, som et
      smule Kongerige.  De maae vide: jeg er istand til
      at skabe ligesaamange Verdener, som min Forgænger her Systemer; og det allene ved
      min Aands og min Villies store Magt. Da De nu ved en consequent Ideerække let ville
      kunne indsee, at jeg kan frembringe disse Verdner saa store som jeg behager: saa kunne De
      ligesaalet begribe, at denne Verden er mig for liden og i det Hele ikke indrettet efter
      philosophiske Grundsætninger. Den skal følgelig
      tilintetgjøres; og jeg er nu paa Rejsen til Bergen for at
      iværksætte dette. De veed af Niels Klim: at der er
      en Nedgang til Underverdenen. Jeg stiger derned, og sprænger hele Kloden som en
      Bombe, ved en eneste simpel Syllogisme, og splitter den ad i alle de Atomer, af hvilke den
      Stymper Xeno engang har sammenflikket den." - Under Fremsigelsen af denne
      ultrametaphysiske Tale, havde den gamle Mand bestandig skottet til ham, nu og da
      løftet paa Skuldrene, og smilet, som om han ynkedes over sin Med -
      følgers Galskab; men ved Slutningen fremtraadte bag ved dem en hvidklædt
      kvindelig Skikkelse, i hvilken jeg strax gjenkjendte hiin Skyttekone, som Almuen betitlede med
      Øgenavnet Hexen. - "Hvad bestiller I
        her? vil I hjem!" sagde hun, og løftede truende et
      Riis ivejret. Ved dette Tilraab vendte Begge sig hurtig, toge hverandre under Armen, og
      traskede henud af Haugeporten; Kjerlingen bagefter.De vare kun komne nogle faa Skridt bort, førend Præsten slog
      Hænderne sammen, og raabte: "Min lille Himmeriges Part! det var Vang; nu
      kjender jeg ham paa Gangen." - Therese udstødte et Skriig, og
      sprang omkring ham hen til Mariane. Hun sad ubevægelig, med Nakken lænet
      mod Bagslaget af Stolen. Præsten raabte paa Vand. Jeg greb hendes Haand -
      den var kold og slap - Øjnene brustne - hendes
      skjønne Hjerte havde ophørt at slaae - og at sørge.
      - Hun maae allerede strax have kjendt den Ulykkelige, og i samme Øjeblik
      være berørt af Dødens velgjørende Haand.Begravelsen var forbi; de faa Indbudne bortrejste. Vi havde endnu saa meget tilbage af
      Dagen, at jeg kunde opfylde min dybtsørgende Hustrues Ønske: endnu
      engang at besøge hiin Kirke, hvor vi allerførst saae hverandre. Begge
      vore Sønner, begjerlig efter at see Vesterhavet, ledsagede os.Klintekirken var nu sit Fald eller Nedbrydelse ganske nær. Den var sunken dybere
      ned i den sandige Grund. Revnerne havde udvidet 
      sig; Taget var næsten heelt afblæst. Ingen Gudstjeneste holdtes mere; den
      næste Storm vilde sandsynligen nedrive den smalle Sandvold, som endnu var imellem
      Gaulen og Bølgernes Vælde.Det var fuldkommen Havblik; Vandfladen, saavidt Synet rakte, blank og lysblaa som den skyfri
      Himmel. Kun tæt udenfor mærkedes en svag og langsom Bevægelse
      frem og tilbage langs hen med Strandbredden og med en Rislen ikke stærkere end
      Bækkens over smaastenig Grund. - Therese og jeg satte os paa Brinken.
      Hendes Haand hvilte i min; hendes Øjne paa vore Børn, der ivrigen ledte
      efter Rav nede ved Havstokken, og allerede lode til at have grædt deres sidste
      Taarer for den kjere Hedenfarne. Vi sade i Taushed; vore Tanker fandt ingen Ord.
      Først da Solen havde tilsmilet Verden sit sidste Farvel, forlode vi den
      øde Egn, som ved glade og sørgelige Minder bliver os uforglemmelig.