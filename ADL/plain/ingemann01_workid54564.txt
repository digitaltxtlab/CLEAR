SphinxenEt Eventyr (i den Callot-Hoffmannske Maneer)»Gamle Stokke! fornuftige Stokke! Spitsborgerstokke!« raabte en gammel
						Sælgekone paa Gaden i Hamborg, og viste de Forbigaaende en heel Favn fuld af
						Spanskrør og Knortekjeppe af forskjellig Størrelse og med Beenknapper i
						allehaande underlige Dyreskikkelser og Grimasansigter; men der var Ingen som
						kjøbte; dertil havde Alle for travlt med deres egen Handel og Vandel.
						Endelig kom der en ung rask Herre ned ad Gaden, i en gammeltydsk Kofte, med
						lange Lokker om Ørene, og en lille Kallot paa tre Haar. Han saae ud som en
						Student, og lod ikke til at have travlt med nogen Ting i Verden; men syntes
						ret beqvemt og velfornøiet at spadsere gjennem den vide Verden, og lade dens
						brogede Skikkelser tumle sig omkring ham som de vilde, ligesom i et
						tragikomisk Skuespil, hvorved han selv kun var den rolige Tilskuer. Da
						Kjærlingen saae ham, begyndte hun at skrige endnu høiere, og nu raabte hun:
						»nye Stokke! Studenterstokke! Dagdriverstokke! romantisk-poetiske Stokke!
						ravsplitterpinendegale, djævleblændte Stokke!«»Hei Mutter! - raabte Arnold - saadan en Stok maa jeg endelig have; lad mig
						faae en af de galeste, eller ere de maaskee alle lige kloge?«»Vil han have den galeste, skal han sku ogsaa betale den dyrt -
						svarede Kjærlingen - rnen tag sig saa iagt, at den ikke gjør ham selv gal!
						Denne her er saa djævleblændt, som nogen ærlig Mand kan forlange; men den er
						ogsaa en Groschen værd imellem Brødre.«»Tag De kun den! jeg staaer Dem inde for, den er god« - hvidskede en venlig
						sølvklar Stemme ham i Øret; Arnold saae sig om, og saae en munter fantastisk
						klædt Yngling, som nikkede fortrolig til ham i Forbigaaende og forsvandt i
						Folkevrimlen. Arnold stod endnu med Stokken i Haanden, og tænkte paa hvem
						den smukke Yngling kunde være; men nu skreg Sælgekonen atter med sin
						skjærende Stemme: »allamodiske Stokke! fantastiske Stokke,
						Daarekistestokke!« Stakkels Kone - tænkte Arnold - hun
						er nok ikke rigtig i Hovedet; det erFra Eventyr og Fortællinger, 1820Synd andet, end give hende Handsel. Han kjøbte Stokken og gik, men hørte
						længe, hvor Kjærlingen loe efter ham og raabte: »splinternye Stokke,
						Bloksbjergsstokke, Helvedfartsstokke, Fandens-Oldemodersstokke!« Nu stod
						først det gamle Kjærlingeansigt ret levende for ham og syntes ham med eet
						saa forunderlig rædsomt, at han allerede løftede Stokken og vilde kaste den
						fra sig, for ingen Erindring at have længer om det hæslige Syn. Men da han
						nu betragtede den nøiere, forandrede han snart sin Beslutning; thi paa den
						elfenbeens Knap, hvor han først troede at have seet et gammelt rynket
						Qvindeansigt, ikke uligt den vanvittige Kones, som havde solgt ham den, der
						opdagede han nu det deiligste Pigeansigt, hans Øine nogensinde havde seet.
						Han saae nu først, at Knappen forestillede en Sphinx, som smilede
						hemmelighedsfuldt med det lille fortryllende Ansigt, og holdt Pegefingeren
						saaledes i Veiret, at den snart syntes at vinke, snart at true eller advare,
						og uagtet Stokken selv kun var en simpel Tjørnekjep, gav dette fuldendte
						Konstværk paa Knappen den en Værdie, som ingen Priis syntes ham stor nok til
						at opveie. Nu glemte han ganske den hæslige Gamle over det skjønne Billede,
						han havde i sin Haand, og jo mere han betragtede den lille smilende Sphinx
						jo hedere blev han om Hjertet, jo stærkere blussede hans Kinder. Saaledes
						gik han næsten en halv Dag uden at vide hvorhen, til han endelig stødte
						Panden mod en Træbul og saae sig midt i en stor mørk Skov. Da mærkede han
						først selv hvorledes han havde det. Plager Fanden dig Arnold! - sagde han
						ved sig selv - er du gaaet fra Forstanden og blevet forelsket i en
						Stokkeknap? Han brast herover selv i en høi Latter, og holdt først inde, da
						han hørte sin Latter besvaret i Skoven, og af en Stemme, som han vilde tage
						for Gjenlyden af sin egen, hvis den ikke just ved sin vrængende Liighed med
						hans syntes at haane den vildfarne Vandrer. »Mon Fanden har her sit Spil?« -
						raabte han nu. »Fanden har her sit Spil« svarede den spottende Stemme. Da
						blev han heed om Ørene, men besindede sig strax og skammede sig over sig
						selv. Det kan dog jo ikke være Andet end Gjenlyden - tænkte han -men Natten
						falder paa, jeg vilde dog ønske, at jeg vidste hvor jeg var. Eller skulde
						jeg virkelig være selvanden her i Skoven? »Saa her frem da -
						raabte han - er her nogen saa kom, om saa det er den lede Satan
						selv.« Dennegang var der Ingen, som svarede; men Arnold gruede over sine
						egne Ord og tænkte ved sig selv: hvo lægger mig dog saadanne gale Ord i
						Munden? havde Ekko nu svaret: det er den lede  Satan selv ... Han kom ikke længer i sine Betragtninger, da han virkelig
						hørte de selvsamme Ord langt borte. »Nei, det er ikke længer til at holde ud
						- raabte han - det forbandede Ekko gjør mig gal.« Idetsamme hørte han en
						Raslen i Bladene, og Noget bevægede sig under hans Fod, med en hæslig
						hvæsende Lyd. Han trak hastig Foden tilbage og saae, der laae en stor
						Skrubtudse med den hvide spettede Bug iveiret og kravlede. Med en
						uvilkaarlig Rædsel stødte han Stokken i dens ækle Bug og kastede den langt
						bort fra sig over de nærmeste Buske. Men der, hvor den faldt, skinnede
						Maanen just frem mellem Grenene, og Arnold vidste nu ikke, om han vaagede
						eller drømte; thi han syntes tydelig, at den gamle Sælgekones Ansigt grinte
						til ham gjennem Busken i Maaneskinnet og lignede Skrubtudsens spættede Bug.
						»Forbandede Hex! - raabte han - det er dig, som har gjort mig forrykt idag.«
						Han foer med Stokken mod det grinende Ansigt; men saae nu intet Andet, end
						den hvide spættede Knast paa en Birkestamme. Han loe atter høit over sig
						selv; men en umaadelig Latter lød ham i samme Øieblik imøde fra alle Kanter.
						Nu reiste Haaret sig paa hans Hoved og den kolde Sved sprang ud af hans
						Pande. »Heida! I Djævle, I Hexe, I Trolde! - raabte han, - Fanden og hans
						Oldemoder! eller hvem I er, gjør Jer nu saa lystige med mig som I vil! nu
						har I mig dog med Huud og Haar, hvis der ikke kommer en Engel fra Himlen og
						befrier mig.« Derpaa styrtede han som en Besat igjennem Skoven, og standsede
						ikke, førend Foden gled for ham paa en slibrig Tudse, og Aandedrættet gik
						fra ham idet han styrtede hovedkulds ned som i en Afgrund.Da han kom til sig selv igjen, laae han paa et guldvirket Teppe i et lyst
						glimrende Ridderslot, og Morgensolen skinnede muntert og livligt ind til
						ham. En deilig ung Ridderdame, med stille betydningsfulde Maaneskins-Øine og
						lange brune Lokker over den elfenbeenshvide Hals, stod ved hans Leie og
						betragtede ham med et ubeskriveligt gaadefuldt Smiil, da han slog Øinene op.»Hvor er jeg? - spurgte Arnold og sprang op, idet han henrykt og forundret
						saae paa den Skjønne - er Tiden gaaet'tilbage med mig? Er den herlige
						Middelalder opstaaet af Graven? eller er jeg løbet lige ind i Himlen her og
						har lagt Veien hertil gjennem Helvede? og er min Stok blevet levende? -
						eller er jeg selv maaskee blevet gal? eller, uden Fortrydelse, ædle
						Ridderdame, I skulde dog aldrig være en 
						Stokkeknap? - en Sphinx vil jeg sige - eders skjønne Aasyn mener jeg kun -
						har noget saa besynderligt hemmelighedsfuldt....«»Deres Feber er endnu ikke ganske forbi - svarede den Skjønne -De fantaserer
						endnu, hører jeg; men besind Dem, og lad ikke de besynderlige Tanker faae
						Magt over Dem. De er paa Grevinde Cordulas Lystslot, og har lagt Veien
						hertil gjennem min Fjeldskov. Den er meget vildsom og farlig at
						gjennemvandre i Mørke, og jeg fandt Dem nedstyrtet af en steil
						Fjeldskraaning tæt her ved Slottet, da jeg imorges var ude og saae Solen
						staae op. Den Stok, De drømmer om, og hvorpaa De formodentlig har opdaget et
						Ansigt, som ligner mig, see den staaer her ved deres Side. Hvorledes den er
						kommet i deres Haand, veed jeg ikke; men den har tilhørt mig tilforn og er
						et Værk af den lille Floristan, som ofte finder sin Fornøielse i at afbilde
						mig i saadanne sælsomme Skikkelser.«»Nu er hele Verden mig en Gaade - sagde Arnold - jeg lever jo dog i det
						nittende Aarhundrede, veed jeg, og har studeret ved Universitetet i Kiel, og
						veed, at der hverken er Hexe eller Spøgelser, eller fortryllende Feer til,
						og dog synes det mig siden igaar Middags, at jeg har oplevet noget af alt
						Sligt. Dersom De nu ikke er en overmenneskelig Fee, ædle Ridderdame, men
						virkelig Grevinde Cordula og et levende Menneske som jeg, saa haaber jeg, De
						tilgiver mig en Sindsforvirring, som deres skjønne Aasyn eene og aleene er
						Skyld i.«»Underlige Menneske! - svarede Grevinden og rødmede - deres Maade
						at gjøre Bekjendtskab paa, har noget saa hovedkulds og besynderligt, at jeg
						ret gjerne nu vil kjende Dem nøiere. Vær min Gjæst her saalænge De vil, og
						tag Deel i mine Sommerglæder, saalænge det behager Dem her i mit lille
						afsides Paradiis. Dersom De elsker Sang og Musik, smukke gammeldags Billeder
						og vidunderlige Eventyr fra de forrige Tider, saa haaber jeg, De ikke skal
						kjede Dem her. Et lille udvalgt Billedgallerie og en sjelden Samling af
						gamle Haandskrifter maa underholde Dem naar jeg ikke er tilstede.«»Deres Godhed fortryller mig,« sagde Arnold henrykt og trykkede den skjønne
						Grevindes Haand til sine brændende Læber. Et sagte, næsten umærkeligt Tryk
						af Grevindens lille Elfenbeenshaand, ledsaget af et blufærdigt ahnelsesfuldt
						Blik, satte nu Arnold i en sød men sælsom Stemning og gjorde ham til det
						lykkeligste Menneske i Verden. Han fortalte hende derpaa med faa Ord sit
						hele Levnetsløb, hvoraf  Historien med
						Stokken syntes ham det eeneste Mærkværdige, og hans nærværende Lyksalighed,
						i den skjønne Grevindes Feeslot og i Glandsen af hendes stille fortryllende
						Maaneskinsøine, var ligesom det Brændpunkt, hvori alle Himmelstraalerne af
						hans hele Tilværelse samlede sig og gjennemglødede hans inderste Væsen.Den elskovssvimle Arnold gik nu med Grevinden fra Slottet til Haugcn og
						Lunden. Der forekom det ham som i et velbekjendt vidunderligt Landskab, han
						som Barn engang havde seet, hvor en Ridder gik med sin Dame paa en eensom
						skovbegroet Fjeldstie, mens det gamle gothiske Ridderslot speilede sig i en
						stille, klar Søe, og en vild brusende Fjeldstrøm skummede hen mellem
						mosbegroede Klipper i den dunkle Baggrund Ofte havde han ønsket sig i det
						elskende Pars Sted, midt inde i det herlige Landskab, istedetfor, som Adam
						efter Faldet, at staae udenfor sit Paradiis som Tilskuer og kige ind i den
						forsvundne Herlighed. - Nu var det ligesom hans Ønske var opfyldt,
						og han selv var den lykkelige Vandrer, som gik der ved den skjønne
						Ridderdames Side, og Billedet var ikke længer et malet Konstværk; men en
						underfuld levende Natur. Fra Lund og Hauge gik han tilbage til Slottet med
						den skjønne Grevinde, og saae nu Billedgalleriet, hvor de elskeligste og
						forunderligste Syner henrev ham fra Billede til Billede. Dog Intet af Alt,
						hvad han her saae, fortryllede ham saameget, som den skjønne Grevindes
						Aasyn, som ved Beskrivelsen over de meest udmærkede Billeder, langt overgik
						selv de herligste Afbildninger af qvindelig Skjønhed, og udtrykte et Liv og
						en Begeistring over det Skjønne og Herlige, der ligesom forklarende antændte
						Arnold, og aabnede hans Øie for hvad han aldrig før havde drømt om. Hvad de
						længst dvælede ved, vare visse sælsomme Billeder, hvori en overnaturlig,
						underfuld Fantasieverden blandede sig, vild og barrok, i det virkeligste
						spidsborgerligste Hverdagsliv, og i den besynderligste Contrast, syntes at
						ville udtale de høieste Ideer i en forvirret Blanding af Skjønhed og
						Carrikatur. - Derfra fulgte Grevinden ham til Bibliotheket, hvor
						hun forlod ham og bad ham more sig selv en liden Stund. - Til at studere
						følte Arnold intet Kald i det Øieblik; men hvert Ord, den skjønne Grevinde
						havde sagt til ham, klang endnu lifligt i hans Øre; mangent huldsaligt Blik,
						som var faret forbi, kom venligt tilbage i hans Erindring, opflammede hans
						Elskov og gav Haabet Styrke.Imidlertid satte han sig ned og gjennembladede mangfoldige  Bøger og Haandskrifter, uden at vide et Ord af hvad
						han læste. Det eeneste han med Bevidsthed dvælede ved, var de trohjertige
						Træsnit paa de gamle Bøger og de smukke glimrende Vignetter paa
						Haandskrifterne. Tilsidst faldt der ham en Bog i Haanden, som ved det nye
						Bind og det nymodens Snit stak underlig af blandt de andre. Det var »der
						goldene Topf« af Hoffmann; jo længer han læste i den, jo opmærksommere blev
						han, og syntes tilsidst, at det var noget af hans eget Liv og Levnet, han
						læste. Hvordan hænger det sammen - tænkte han - du skulde dog vel aldrig
						selv være Studenten Anselmus? Du skulde dog vel aldrig være »em
						Phantasiestück in Callott's Manier« ... Længer kom han ikke i disse gale
						Tanker, da Grevinden traadte ind paany, og han snart igjen ved Synet af
						hende glemte Alt, hvad han nylig havde læst, og som nær havde bragt ham til
						at drage sin Originalitet, som et levende Menneske, i Tvivl. - »Er jeg vel
						et Fantasiestykke i Callott's Maneer, Deres Naade« - havde han nær sagt -
						men betænkte sig igjen og holdt inde. Det er nok jeg har prostituert mig
						eengang -tænkte han - og har holdt den skjønne Grevinde for en Stokkeknap;
						hvor kan man dog faae slige fordømte Griller. - Nu talte den
						Skjønne et Par venlige Ord, og de forstyrrende Selvbetragtninger havde Ende.
						Arnold var atter det lykkeligste Menneske i Verden, og Timerne fløi for ham
						som Øieblikke i glad Begeistring og den første Kjærligheds ahnelsesfulde
						Glæde.Saaledes forsvandt tre Dage for ham, som en elskelig men flygtig
						Sommernatsdrøm. Den fjerde Dags Morgen hørte han med Forskrækkelse at
						Grevinden var syg, og det var strængelig forbudet Tjenerne at indlade Nogen
						til hende. Den forelskede Arnold blev saare bestyrtet over dette Budskab, og
						en hemmelig Mistanke opstod i det samme i hans Sjæl, idet han erindrede sig
						Eventyret om den skjønne Melusina, som paa visse Tider var en Slange, og
						lukkede sig inde naar hendes Forvandlingstid kom. Frygten for noget Lignende
						her, hvor ogsaa Alting syntes ham saa vidunderligt, som paa et underfuldt
						Feeslot, satte ham i saa forvirret en Tilstand, at han glemte alle
						Høflighedsformer og at han her kun var Gjæst. Han stødte Tjenerne voldsomt
						tilside og trængte lige ind i Grevindens hemmeligste Kammer. Og see! der
						laae hun i det dunkle Værelse, svagt bestraalet af en Maaneskinslampes
						underlige Dæmringslys. Hun var bleg som et elfenbeens Billede, og hvilede
						med Brystet paa den venstre Arm, mens  hun
						hævede den høire Pegefinger og sagde med et gaadefuldt Smil: »Arnold,
						Arnold! Hvo er du? og Hvo er jeg?«»Hvad seer jeg, min Sphinx - raabte Arnold og stirrede forvirret
						paa hende - du spørger mig om en Gaade, som jeg ikke kan løse.«»Arnold, Arnold! - vedblev Grevinden med ængstelig Stemme -kunde du løse min
						Gaade, maatte jeg forgaae for dine Øine og dog maa jeg spørge: Hvo er du, og
						Hvo er jeg?«Da var det, som en pludselig Rædsel betog Arnold baade Sands og Samling.
						Stuen løb rundt med ham, og hvor han vendte sig hen, saae han den skjønne
						blege Sphinx, som spurgte: Hvo er du? Hvo er jeg? Hvo er du? Hvo er jeg?
						»Jeg veed det jo ikke,« raabte han og tumlede uden Bevidsthed ud af Slottet;
						allevegne forfulgte ham det underlige Syn, og da han kom til sin Samling
						igjen, stod han paa Marken tæt uden for Hamborg, med Stokken i sin Haand,
						Øinene stift fæstede paa den lille elfenbeens Knap, og syntes at have drømt
						det Altsammen. »Hvor den Stokkeknap dog har ophidset min Phantasie - sagde
						han og saae paa sit Uhr - det er jo kun en Time siden, jeg gik ud af
						Hamborg, og havde kjøbt mig denne underlige Spadserestok af den gamle Kone.
						Eller skulde du virkelig være til? skjønne Sphinx! Grevinde Cordula
						- var det ikke saa jeg drømte hun heed? Jeg vil dog spørge mig for
						hos forstandige Folk, om der er saadant et Menneske til i Verden.« Han
						spurgte nu Enhver, han mødte, om den skjønne Grevinde Cordula og hendes
						Lystslot; men Ingen havde nogensinde hørt det Navn nævne før, og Ingen
						vidste af noget saadant herligt Slot at sige, som det han beskrev; den
						Henrykkelse, hvormed han udtrykte sig derover, bragte derimod ofte de
						adstadigste og fornuftigste Folk til at lee, og de betragtede ham som en
						Phantast, der ikke var rigtig i Hovedet, og som den nyere tydske Poesie
						udentvivl havde gjort forskruet og gal. »Der er da ingen Tvivl om, det har
						været en Drøm, og jeg prostituerer mig kun ved at tale derom - tænkte nu
						Arnold og satte Staven videre frem, ganske bekymret over sit gode Navn og
						Rygte. - Men Hvo er jeg da selv - vedblev han
						- det var jo Gaaden, jeg drømte, min skjønne Sphinx gav mig at
						opløse. Et Elskovsbarn er jeg jo, forladt af Fader og Moder, før jeg vidste
						mit Navn. Jeg kan spørge hele Verden, Hvo er jeg? og Ingen kan sige mig det.
						Maaskee er jeg en Fyrstesøn, maaskee gaaer jeg her som en forvandlet Prinds
						i et Eventyr, og der behøves kun et Ord til at løse Fortryllelsen og give
						mig en deilig Prinsesse til Brud og et Kongerige  til Arv og Eie. Dog ligemeget Hvo jeg er efter
						Kjødet, vidste jeg kun Hvo jeg er i Aand og Sandhed! er jeg maaskec Digter,
						eller har jeg kun været det engang i Dromme? Phantasien løber sur nok med
						mig, og jeg teer mig saa galt i Alt hvad jeg foretager mig, at jeg næsten
						skulde troe, jeg var Digter. Jeg maa prøve derpaa; jeg vil see om jeg kan
						skrive et Digt eller et Eventyr. Mit eget Livs Eventyr maa det være, og om
						denne min Stok maa det handle, om min skjønne Sphinx, vil jeg sige, om
						Grevinde Cordula og hendes fortryllede Slot og om mig selv og Hvo jeg er -
						ja Hvo jeg er, og Hvo du er, skjønne Ubegribelige! det er jo netop Gaaden,
						som jeg aldrig kan løse, og kan jeg løse den engang, maa du jo forgaae for
						mine Øine, du skjønne Drømmebilled, og uden dig kan Arnold nu jo ikke leve.
						- -«Saaledes talede han fort med sig selv, til han kom til næste Stad. Der leiede
						han sig et eenligt Tagkammer, og begyndte at skrive paa sit Eventyr. Men jo
						længer han skrev, jo mere syntes det ham, at være sandt og virkeligt Alt
						hvad han skrev, og hvad han dog først selv troede var Digt. For ikke at gaae
						reent fra sin Forstand, maatte han hvert Øieblik afbryde og løbe ud i den
						fri Luft, for ved Synet af den virkelige Verden at komme ud af et
						Drømmeland, hvis Tryllerie berøvede ham al aandelig Frihed og rev ham hen i
						en Strøm af de besynderligste Forestillinger og Følelser. Men Hvo er jeg da?
						det var altid Spørgsmaalet, hvorved han standsede, og idet hans eget Væsen
						saaledes blev Gjenstanden for hans drømmende Forskning, blev han ofte
						forfærdet for sig selv, og det var ham. ligesom hans Væsen var dobbelt og
						kunde udtræde af ham selv og aabenbare sig for ham i et synligt Billede. Han
						erindrede sig da hvad han saa ofte havde hørt og selv udleet som en urimelig
						Overtroe, at der var Mennesker til, som gik dobbelt, som kunde sees paa
						flere Steder paa eengang, ja endogsaa see sig selv, og at et saadant Selvsyn
						altid var et vist Forbud paa Døden. Naar han efter saadanne Tanker kom hjem,
						gruede han næsten for at træde ind i sit eget Kammer, af Frygt for at see
						sig selv sidde ved Skriverbordet og skrive Forsættelsen af hans Eventyr. Men
						saasnart han blev sig Saadant bevidst, bluedes han over sig selv, og loe
						ofte høit i Eenrum over slige daarlige Griller. Verten, som ofte hørte, at
						der blev talt høit paa hans Kammer og leet, skjøndt der aldrig kom Nogen til
						ham, vidste i Førstningen ikke hvad han skulde troe om den besynderlige
						Fremmede; men saasnart han ved en lille Huusundersøgelse havde gjennembladet
						hans Papirer, og udfundet, at han  udentvivl
						maatte være en Art Digter, eller saadant noget; saa fandt han Intet mere
						besynderligt i hvad han saa foretog sig; thi det Slags Folk antog han altid
						havde en Skrue løs.En Morgen, det var just St. Hans Dag, stod Arnold i sit Tagkammervindue og
						tænkte paa sit Eventyr. Det var et deiligt Sommerveir og han saae
						mangfoldige pyntede Herrer og Damer strømme ud af Stadsporten, for at
						fornøie sig ved Kilden i den nærliggende Lystskov. Han saae de fornemme
						Junkere, og de rige Groserersønner tumle deres lystige Gangere og hilse
						Damerne i de rullende Phaetonner og Vienervogne, mens de sprengte forbi, og
						han beklagede kun, at han ikke ogsaa var riig, og havde en prægtig Hest at
						ride paa. Det syntes ham ret en kostelig Glæde, saaledes at fare forbi den
						eene Skjønhed efter den anden, og glæde sig over en venlig Hilsen i
						Forbifarende, mens man ilede andre maaskee endnu skjønnere Syner og
						Hændelser imøde. Hvergang jeg da saae en Vogn med pyntede Damer langt borte,
						vilde jeg spore min Ganger - sagde han ved sig selv - og maaskee tænke: hun
						er midt iblandt dem; og naar det saa virkelig var hende, virkelig Grevinde
						Cordula ... Men det er sandt, det er jo Drøm og Eventyr Altsammen. Dog Hvo
						kan vide sin Lykke - tænkte han videre - kan jeg ikke ride, saa
						kan jeg jo gaae. Derpaa tog han Hat og Stok, og gik ud af Porten. Men Lysten
						til at ride kunde han slet ikke faae ud af sit Hoved, og han tænkte ved sig
						selv: Hvo der dog nu var et Barn, saa kunde man ride, naar man vilde, paa
						den første den bedste Kjep, og have ligesaa stor Fornøielse deraf, som siden
						paa den deiligste Hest i Verden, og naar man troer, man rider, saa rider man
						jo dog igrunden i Aand og i Sandhed, om ogsaa hele den prosaiske Verden
						bander paa, man gaaer. Han fordybede sig saa ganske i disse Tanker, at han
						tilsidst, uden at mærke det, begyndte at ride til Hest paa sin Stok langs ad
						Landeveien, og da de Forbigaaendes Latter gjorde ham opmærksom paa hans
						barnagtige Foretagende, blev han ganske skamfuld og vilde tage Stokken i
						Haanden som før; men mærkede idetsamme, til sin store Forundring, at han
						greb i et levende Hesteøre, og at han virkelig reed paa en prægtig sneehvid
						Ganger, der tumlede saa lystig afsted med ham, som han fløi. Nu loe han selv
						over sin forrige Indbildning, at han kun havde redet paa en Kjep; men
						hvorfra han havde faaet den deilige Ganger var ham ubegribeligt. Ligemcget
						-tænkte han tilsidst, efterat han forgjæves havde anstrængt hele sin
						Tænkekraft - nu rider jeg jo dog, og det var det jo, jeg ønskede; nu  vil jeg ikke fordærve mig Fornøielsen, ved
						at tænke længer paa hvordan det er muligt - ab esse ad
							posse valet conseqventia - Hop! - Støvet fløi ham om Ørene, det gik
						fort i susende Gallop. Han reed forbi mange smukke Damer, som han før havde
						seet, og hilste dem paa det ziirligste. Han hilsede ogsaa sin Huusvert, som
						gik langsomt med et Par andre Spitsborgere til Vertshuset, og ikke noksom
						kunde forundre sig over, hvor den fattige Poet kunde føre sig saa prægtigt
						op. Nu saae Arnold langt borte en herlig forgyldt Vogn, næsten af Skikkelse
						som en romersk Triumfvogn, og hvori der sad en eenlig Dame. Dersom det nu
						var den skjønne Grevinde Cordula - tænkte han og gav Hesten af
						Sporerne. Jo nærmere han kom Vognen, jo vissere syntes det ham, at det ingen
						Anden kunde være end hende, og da han endelig kom ved Siden af Vognen, saae
						han til sin store Henrykkelse, at han ikke bedrog sig: hun sad virkelig i
						Vognen og hilsede ham med sit hulde fortryllende Smiil, mens han lod Hesten
						gjøre smukke Kaprioler og tog Hatten af for den Skjønne.»Seer jeg Dem endelig igjen, underlige Menneske! - sagde Grevinden
						- troer De endnu, jeg er en forhexet Melusina eller en
						Marrnorsphinx, eller vel endogsaa en elfenbeens Stokkeknap?«»Ak, nei, skjønne Grevinde! - svarede Arnold - men hvorfor talede De og saa
						gaadefuldt sidst? hvorfor modtog De mig just i den besynderlige Stilling,
						som nu eengang for Alle har forvirret mit Hoved, idet den har gjort deres
						skjønne Billede til min Sjæls eeneste Tanke. Siden jeg har seet Dem, veed
						jeg hverken om jeg vaager eller drømmer, og de naturligste Ting af Verden
						forekomme mig ofte overnaturlige og ubegribelige. Skulde De vel troe det,
						skjønne Grevinde! at jeg for et Øieblik siden var nærved at troe, jeg kun
						reed paa en Kjep; jeg syntes, Folk loe mig ud, og vilde virkelig tage min
						Ridehest i Haanden, som en Spadserestok, men var nær blevet Græsrytter over
						det Galskab. Jeg har ogsaa havt den taabelige Indbildning - blev han ved -
						at holde Deres Naade selv og mit sidste behagelige Ophold paa deres Slot for
						en Drøm og et Eventyr; og selv nu, da den huldsaligste Nærværelse overtyder
						mig om min Lykke, er det ligesom en hemmelig Frygt foruroliger mig og at
						ogsaa dette kunde være et Slags Drøm.«»Troe dog deres egne Øine- sagde Grevinden - deres Hang til at gjøre
						Betragtninger over Alting, kan tilsidst jo bringe Dem til at tvivle paa
						deres egen Tilværelse. - Slaae nu alle Skrupler i  Glemmebogen og vær glad, see nu ere vi jo allerede
						i Skoven.« Vognen holdt; Arnold svang sig hurtig af Sadelen og hjalp
						Grevinden ud. »Bring Heste og Vogn til Slottet,« sagde hun til sin lille
						Kjøresvend, som Arnold nu først blev vaer, og i hvem han med Forundring
						gjenkjendte hin skjønne fantastisk klædte Yngling, som han sidst havde seet
						paa Gaden i Hamborg. Han fik ikke Tid til at yttre sin Forundring herover;
						thi Grevinden tog ham fortrolig under Armen og sagde med sin kjærligt
						tonende Stemme: »nu følger De mig dog til mit Slot, og bliver hos mig længer
						end sidst, haaber jeg.«»Til evig Tid« - sagde Arnold og trykkede den lille elfenbeenshvide Haand til
						sine Læber; og neppe vare de paa et eenligt Sted i Skoven, førend den
						elskovssvimle Arnold laae begeistret for den Skjønnes Fod, og fremstammede
						med glødende Læber og bankende Hjerte den varmeste og inderligste
						Kjærlighedstilstaaelse. Rødmende hævede den Skjønne ham op i sine deilige
						Arme og sagde efter en betydningsfuld Taushed, med et alvorligt prøvende
						Blik: »Dersom du virkelig elsker mig saa høit, som du siger, hvi tænker du
						da saa meget paa, hvad vi ere for den udvortes Verden? vi vide jo nu dog,
						hvad vi ere for os selv og for hinanden, om der saa slet ingen Verden var
						til uden om os.«»Ja visselig! - svarede Arnold henrykt og omfavnede den
						vidunderlige Skjønne - nu skal Intet i Verden adskille os meer.«»Tænk da heller ikke paa, hvad jeg spurgte dig om sidst - vedblev hun - jeg
						maatte sætte din Kjærlighed paa Prøve; men den holdt jo ikke Stand, du
						tvivlede paa mig, fordi du ikke begreb mig, du fordybede dig i dig selv og
						vilde see før du troede. Dersom du nu ikke vil tabe mig for evig, og dig
						selv med mig, saa følg herefter kun dit Hjerte iblinde, og slaae ikke
						Lyksaligheden ihjel, for at see hvoraf den bestaaer.«»Siig mig kun een Ting, skjønne Cordula! - spurgte Arnold -hvem var den
						smukke Yngling, som styrede, de vælige Gangere for din gyldne Karm? han saae
						jo ud som en liden Kjærlighedsgud, der førte Spandet for Cyprias Triumfvogn;
						men tager jeg ikke feil, saa har jeg seet ham før.«»Det var min Page, den lille Floristan - svarede Cordula - jeg har den
						Yngling saa kjær som en Broder; du vil vist ogsaa elske ham høit, den lille
						Tusindkonstner, naar du lærer ham at kjende. Imorgen skal han male mig dit
						Aasyn, - føiede hun til med et Suk - at jeg dog kan  have dit Billede tilbage, hvis du atter
						faaer isinde at tvivle paa mig og forlade mig.«Det var allerede Aften; Maanen skinnede nu just frem mellem Buskene, og
						ligesom forklarede den skjønne Cordulas Aasyn, idet hun med et sødt vemodigt
						Smiil svævede let ved Arnolds Side gjennem Skoven.»Lad Himlen tilsammenføie os - udbrød Arnold - og intet Menneske skal
						adskille os; saae du det Stjerneskud? skjønne Cordula! det bekræftede mit
						Ønske.«»Det var intet Stjerneskud - gav den Skjønne til Svar - det var en Raket fra
						min Slotshauge. Seer du ikke hvor vi ere? - see, Slottet er allerede oplyst.
						Det er Floristans Værk, han vil overraske os, seer jeg, med en lystig
						fantastisk Sommernatsfest.«Nu saae Arnold først den glimrende Ridderborg, der lyste som et underfuldt
						Feeslot gjennem den dunkle Skov. I Luften flammede tusinde sælsomme Lys, og
						lange dybe Valhorntoner klang vemodigt og ahnelsesfuldt i det Fjerne.
						Efterhaanden forstummede de vemodige Toner og en glædelig Musik af Skalmeier
						og landlige Fløiter tonede de Elskende imøde. Under Sang og Dands kom nu en
						talrig Skare af festligt smykkede Piger og Ynglinger, hver med en Fakkel i
						sin Haand, gjennem Skoven og strøede Blomster paa Veien for de Elskende. Det
						var et forunderligt Syn, at see de dunkle Skikkelser dandse i Mørket rned de
						flammende Fakler, som de svang i Luften og mod Træerne mens de sang, og
						Musikken gjorde saa henrivende en Virkning paa den forelskede Arnold, at han
						ogsaa tog en Fakkel i sin Haand, svang den lystig i Luften, og dandsede med
						Grevinden i Armen gjennem Skoven blandt den muntre Skare. Da de kom til
						Slottet, var der stort Selskab, men af maskerede Personer, som i de
						besynderligste Masker og Dragter, i en broget Vrimmel ilede de Kommende
						imøde og hilsede dem venligt under Trompeternes Klang. I en glad men sælsom
						Stemning tumlede Arnold, med den skjønne Cordula i Armen, hen i den store
						gothiske Riddersal midt i den ubekjendte formummede Skare, og det var ham
						ligesom han nu oplevede en velbekjendt Scene af et schakspearisk Skuespil:
						midt under den gladeste Dands stod Romeos Scene i Gravcapellet for hans
						Øine, og han havde Møie med ikke at indbilde sig, at han selv var den
						elskende Romeo, og at en frygtelig sønderknusende Skjæbne stod formummet i
						Baggrunden, og truede at forvandle den 
						glimrende Riddersal, med de muntre brogede Skikkelser, til en dunkel
						Gravhvælving, hvor han i næste Øieblik stod ene ved sin Elskedes
						Marmørkiste, og tømte Kjærlighedsdødens bittersøde Kalk - »Nei,
						nei, ikke længer saaledes« lød en venlig Røst i hans Øren. Dandsen holdt op
						- og Cordulas søde Stemme vakte Arnold af de tragiske Drømme. Man forføiede
						sig nu til Slotshaugen, for at see paa Fyrværkeriet, som fra Bredden af en
						lille Øe, midt i en stille speilklar Søe, tog sig forunderlig deiligt ud.
						Men hvad der glædede Arnold meest af Alt, hvad han her saae, var en høi
						skjøn Bygning, i Form af et prægtigt Høialter, besat med en utallig Mængde
						Stjerner af de skjønneste Regnbuefarver, og med to store hundredarmede
						Lysestager, hvori de høie hvide Voxlys brændte klart og stille i den rolige
						Aftenluft. En gammel ærværdig Mand i geistlig Ordensdragt knælede ved
						Alteret og bad, og ved hans Side stod en skjøn smilende Chordreng, med et
						gyldent Røgelsekar i Haanden, i hvem han syntes at gjenkende Floristans
						Træk, men i et yngre barnligere Aasyn. »Gjør mig nu fuldkommen lykkelig«
						- sagde Arnold og greb den skjønne Cordulas Haand. Med et
						kjærlighedsfuldt Blik rakte Cordula ham Haanden og fulgte ham taus til
						Alteret. Ved Faklernes Skin, og under høitidelige Sange, knælede det skjønne
						Brudepar for det straalende Høialter. Men i det Øieblik den Geistlige vilde
						lægge deres Hænder i hverandre og udsige de sidste afgjørende Ord, syntes
						Arnold at høre en Stemme ved Siden af sig, som sagde: »Arnold, Arnold! Hvo
						er du? og Hvo er din Brud?« - han vendte hastig Hovedet til Siden og saae
						paa sin skjønne Brud; men hun syntes ham nu bleg, som et elfenbeens Billede,
						og i den Stilling, hun laae der for Alteret, kom hun ham livagtig for som en
						underfuld løndomsfuld Marmorsphinx. - »Nei, du er intet Menneske, Cordula!«
						raabte han forfærdet og sprang op; i samme Øieblik sluktes alle
						Brudefaklerne, Høialtret og Bruden forsvandt for hans Øine og han tabte
						baade Sands og Samling. Endelig hørte han en Stemme, som neden under sig,
						sige i en ligegyldig Tone: »De tabte deres Stok min Herre!« og han saae nu,
						at han stod hjemme i sit Tagkammervindue, med Hatten paa sit Hoved, i det
						klare Maaneskin, og havde tabt sin Stok ud af Vinduet, hvilket en
						Forbigaaende lod ham vide, der havde taget Stokken op og nu lod ham bringe
						den ved Vertens Pige. -»Har jeg ikke været ude idag« - spurgte han Pigen og søgte
						forgjæves at skjule sin Forvirring.»Det maa Herren da bedst vide selv - svarede Pigen og loe - men de Lærde har
						saa mange Ting i Hovedet, kan jeg tænke, at de ikke altid kan vide hvor de
						selv ere. Min Husbond siger rigtig nok, at han har seet Dem til Hest i
						Formiddags paa Veien til Skoven; men han maa have seet feil og taget en
						Anden for Dem; thi De har jo ingen Ridehest veed jeg, og har jo desuden
						siddet hjemme hele Dagen og skrevet.«»Troer hun jeg er forrykt, og ikke veed, hvor jeg selv har været?« -spurgte
						Arnold stødt og lod Pigen gaae, som fniste skalkagtig i det hun gik, og
						sagde halv høit: »naar han veed det selv, hvorfor spørger han da om det?«Det var underligt - tænkte Arnold - har jeg da været to Steder paa eengang?
						eller er Eventyret med min Ridetour og den skjønne Cordula, som jeg
						indhentede paa Veien, og som jeg allerede var for Alteret med - skulde Alt
						det kun være en Drøm? Han tændte Lys og gik til sit Skriverbord, der saae
						han med Forundring det hele Eventyr skrevet med sin egen Haand; paa den
						sidste Side var Blækket endnu vaadt, og han tvivlede nu ikke paa, at han jo
						selv havde opdigtet det Altsammen, og havde saa levende sat sig ind i sit
						Eventyr, at det tilsidst var syntes ham virkeligt Eller har mit andet Jeg
						maaskee været her og skrevet - vedblev han - mens jeg selv har været ude og
						oplevet Alt hvad her staaer? Jeg kan ikke længer blive klog paa mig selv -
						er jeg En eller To? og er jeg To, hvilken af de To er da mit virkelige Selv?
						- eller er jeg maaskee endog gal, og har kun enkelte lucida intervalla, hvori al min Lyksalighed synes mig Tant og
						Drøm? - Ak! skjønne Cordula, - sukkede han nu - skal jeg da aldrig see dig
						uden i Drømme, eller naar jeg er gal, Gud give da, jeg aldrig maatte vækkes
						af min Drøm og aldrig komme til Fornuft i mine Dage! -Under saadanne Tanker lagde han sig endelig til Hvile, og drømte hele Natten
						fort om den skjønne Cordula. Han syntes, at hun gik i den mørke Hauge ved
						Søen og ledte om ham og græd, og bebreidede ham hans Vantro og Mistillid.
						Arnold, Arnold! - syntes det ham, at hun sukkede - see, nu er jeg blevet for
						Dig, hvad Du endelig vilde have mig til, et Drømmebillede, en sælsom
						Skabning af Menneskekløgt, som ligger bleg og forstenet i det fremmede Land
						og spørger: Hvo er du og Hvo er jeg? - Da syntes ham, at det var i Ægypten
						han var; han saae de store Pyramider og Obelisker, og stirrede forundret paa
						de gaadefulde Hjeroglypher; endelig saa han ogsaa en stor hvid  Marmorsphinx, som syntes ham var den skjønne
						Cordula - og han vaagnede.Da han slog Øinene op, stod der et ungt Menneske ved hans Seng, i hvem han
						ufeilbarlig troede at gjenkjende Pagen Floristan.»Undskyld mig min Herre! - sagde den fremmede Yngling - at jeg foruleiliger
						Dem saa tidlig! min Herskerinde Prindsesse Goldini har sendt mig til Dem,
						for at udbede mig Tilladelse til at afmale Dem.«»De vil nok sige Grevinde Cordula« - afbrød Arnold ham; men holdt strax inde
						igjen og gned sine Øine, for at see, om han ikke drømte endnu.»Jeg er Prindsessens Page« - vedblev Ynglingen.»Ja vist - svarede Arnold - jeg kjender Dem jo nok
						- jeg kjender dem jo nok ikke, vil jeg sige. Tag ikke ilde op -
						vedblev han -jeg er endnu ikke rigtig vaagen, som De mærker. Hvem er den
						Grevinde - eller Prindsesse vil jeg sige, som De taler om?«»En Dame, som interesserer sig meget for Dem, og maaskee kunde skaffe Dem
						vigtige Oplysninger om deres Fødsel og Herkomst naar De gunstigst vilde
						tillade«... her begyndte han allerede at gjøre nogle Træk med en Blyant i
						sin Tegnebog.»Var det ikke bedre, om jeg personligen fremstillede mig for Grevinden
						- sagde nu Arnold hurtig, og gjorde Mine til at staae op, men
						undsaae sig derved for den Fremmede - jeg vilde gjerne lære den ædelmodige
						Dame at kjende, som tager saa megen Deel i min Skjæbne; maaskee ogsaa en
						Sammenkomst kunde oplyse Et og Andet fra igaar - hvad jeg vil sige - fra min
						Barndom, mener jeg - det er jo om min Fødsel og Herkomst, Grevinden vil give
						mig Oplysning.«»Ganske rigtig, min Herre! men incognito, og derfor er det, Prindsessen ikke
						ønsker at see Dem selv endnu; men deres Skikkelse og livagtige Billede.«»Hvad siger De - afbrød Arnold ham urolig - mit livagtige Billede, mit andet
						Jeg vil hun see; ja saa - det treffer De maaskee bedst, naar jeg er ude; -
						forstaae mig ret, min Herre! jeg mener kun, at jeg ligner mig selv meest, og
						naar De har mig, saa har De ogsaa mit livagtige Billede. Jeg ønsker ikke
						heller, at see det skilt fra min Person, eller med andre Ord, min Herre, jeg
						ønsker ikke at see mig selv, det skee paa hvad Maade det vil, jeg mener
						naturligviis ved Penslen - Jeg har al Respekt for Konsten; men jeg har saa
						mine Aarsager derfor, det er en Grille, som De maa holde mig tilgode - Jeg
						mener, man kan  have Ulykke nok med sig selv,
						baade som Subject og Object, naar man vaager og naar man drømmer, see, det
						er allerede to Væsner og to Tilværelser; blev man nu ovenikjøbet malet, saa
						blev man jo tre jeg haaber De ikke misforstaaer min Mening, og holder mig
						for en Fantast eller Sværmer -jeg skjøtter kun ikke om at males mener jeg.«»De er allerede saa godt som malet - sagde den fremmede Yngling, som
						imidlertid havde betragtet Arnold nøie og tegnet fort -
						Grundridset har jeg og Meer behøver jeg ikke, jeg er Dem meget forbunden,
						min Herre, Farvel!«Med disse Ord var han ude af Døren, og inden Arnold fik kastet nogle Klæder
						paa sig, for at indhente ham, var han ganske forsvundet og ingensteds at
						opspørge. Det var atter en besynderlig Casus - tænkte Arnold - det vil jeg
						dog ogsaa tilføie i mit Eventyr.Neppe havde han begyndt at skrive, førend hans Huusvert kom ind til ham, og
						var imod Sædvane saa høflig og ærbødig, at han neppe syntes at vide, med
						hvad Ærestittel han skulde benævne sin Tagkammergjæst, som han baade kaldte
						Excellence og Høihed.»Plager Fanden Dem? Herr Vert - spurgte Arnold forundret - har De maaskee
						drømt inat, at jeg var en forvandlet Prinds, og venter, at jeg idag skal
						krybe ud af Skindet og faae Prindsessen og det halve Rige? det er fortidlig,
						Herr Vert, saavidt er jeg ikke kommet i mit Eventyr.«»Deres Høihed er saa naadig at spøge - svarede Verten og bøiede sig - De veed
						maaskee ikke endnu den store Lykke, der nylig er vederfaret Dem, og at De er
						Fyrstens naturlige Søn.«»Hvis saa er, saa er det vel ikke skeet saa nylig - svarede Arnold og loe -
						saa maa jeg formodentlig have været det fra min Fødsel.«»Uden al Tvivl, deres Høihed! men det har Ingen vidst førend idag - svarede
						den ydmyge Vert - og jeg skammer mig som en Hund over, at jeg ikke har
						kunnet see det strax paa deres fyrstelige Blik og majestætiske Aasyn, samt
						deres hele kongelig-keiserlige Anstand og Væsen, og indrømmet Dem den bedste
						Sal i Huset, istedet for dette lumpne Tagkammer.«»Derover skal De ingen Skrupler gjøre Dem, Herr Vert - svarede Arnold -
						dersom jeg ogsaa var en keiserlig Bastard, var Æren ikke saa stor endda, og
						min Høihed kunde gjerne rummes paa deres Tagkammer; maa jeg ellers spørge
						hvor den dumme Snak kommer fra?«»Tag mig det ikke unaadigt op, deres Høihed! men det er den  reene Sandhed; hele Byen veed det allerede. Og saae
						jeg Dem ikke selv igaar paa Fyrstens Livhengst, som Ingen ellers rider uden
						han selv -og hvo kunde saa fortrolig hilse og tale med vor tilkommende
						Fyrstinde, Fyrstens kjødelige Broderdatter, den skjønne Prindsesse Goldini,
						uden en Prinds af Blodet?«»De tager Feil, Herr Vert, reed jeg paa Noget igaar, saa var det nok paa en
						Kjep, og talede jeg med Nogen, saa var det vist med en Stokkeknap eller en
						Sphinx, eller i det allerhøieste med en Grevinde.«»Deres Høihed er nu altid saa spøgefuld - sagde Verten - jeg mærker nok, De
						vil være her incognito; men De har blot at befale, og jeg staaer ganske til
						deres underdanigste Tjeneste, baade med Huus og Hjem, Ære og Gods, Liv og
						Blod, Kone og Børn og Alt hvad Dem kjært er.« Derpaa gik Verten baglænds ud
						af Døren og faldt af lutter Underdanighed ned af alle Trapperne.Kommer nu Raden til de Andre, at være gale? - tænkte Arnold -eller skulde der
						virkelig være Noget om? Man har dog hørt saa galt før, og jeg har altid havt
						en Ahnelse om, at der engang maatte blive noget Stort af mig; men paa den
						Maade havde jeg rigtig nok ikke troet det. Bedre var det dog, om jeg var
						noget dygtigt selv, end om jeg nu kom til at gjelde for noget Glimrende i
						Verden. -Jeg troer, jeg løber min Vei fra denne uægte Ære - en naturlig
						Prinds - hvad Stort kommer der ud af? - ak! kunde jeg kun finde
						den skjønne Cordula igjcn, slog jeg gjcrne en Streg over Storheden og tog
						tiltakke for evig med Lyksaligheden. Ak, var hun dog kun virkelig til! det
						gaaer mig som Pygmaleon nu, jeg har forelsket mig til Døden i et Værk af min
						egen Opfindelse; men der er ikke mere slige medlidende Guder til, som gjøre
						mig det døde Billede levende for min Kjærligheds Skyld Og om det nu ogsaa
						skedte, vilde jeg da troe det? vilde jeg da ikke ogsaa holde det for en Drøm
						og for en Virkning af min egen ophidsede Indbildningskraft? - Nei, med os
						Forstandsmennesker er der Intet at udrette; kunde vi ogsaa fare levende til
						Himmels som Elias, vi vilde troe, det var en Drøm og Indbildning, og kunde
						dog aldrig blive salige i vor Vantro.Nu bankede det paa Døren; en Ubekjendt traadte ind, rakte Arnold et Brev og
						gik. Han aabnede Brevet og læste: »Flye, Arnold, flye strax! om en Time er
						det forsildigt.«Hvilken Advarsel - tænkte han forundret - Hvo forfølger mig og Hvo advarer
						mig? det er mig Altsammen lige begribeligt; men  hvorfor flye, naar jeg ikke engang veed, hvad jeg
						flyer for? -jeg bliver, og vil dog see hvad der kommer ud af Det hører ogsaa
						til mit Eventyr, kan jeg tænke. Derpaa satte han sig til Skriverbordet.En Time var neppe forløben, førend Døren foer op, og en Officier traadte ind,
						med en dragen Sabel i Haanden, og foreviste ham en Kabinetsordre, som
						befalede ham, ufortøvet at adlyde. Her hjalp ingen Indvendinger; han maatte
						strax følge med, og fik neppe Tid til at tage sine Papirer i Lommen. En lukt
						Vogn holdt for Døren og i et Øieblik var han ude af Stadsporten. Der sad han
						nu i et Hjørne af Kareten og overveiede sin underlige Skjæbne. Maaskee min
						Vert dog havde Ret - tænkte han - hvem uden en fyrstelig Person gjør man
						saadanne Ophævelser for? man frygter maaskee en Kronpretendent i mig, og
						hvis saa er, gjør man klogt i, at sætte mig fast; thi med det Gode opgiver
						jeg ikke mine Rettigheder. - Der foer nu med Eet saadan en heroisk
						Aand i ham, at det syntes ham en let Sag, at sætte sig i Frihed hvad Øieblik
						han vilde. Han gjorde allerede Mine til at ville afvæbne Officieren, som sad
						ligefor ham i Vognen, med den dragne Sabel i Haanden; men da denne mærkede
						sin Fanges Hensigt, slog han Skaadet fra Vinduet, og Arnold saae nu, at
						Vognen var omringet af bevæbnede Ryttere, og at Modstand altsaa var
						forgjæves. - »Siig mig kun Eet, min Herre! - sagde han nu til sin
						Vogter - hvem holder man mig for? og hvad har man egentlig isinde med mig?«
						»Man holder Dem for en Eventyrer - svarede Officieren -
						som ved en tilfældig Liighed med en vis afdød fyrstelig Person, søger at
						udgive Dem for ham og spille en vigtig Rolle her i Landet. Derfor bringer
						jeg Dem til den øde Grændsefæstning, min Herre! Dersom De virkelig er den
						Person, enkelte Sværmere holde Dem for, saa hører De netop hjemme der; thi
						der opgav den høie salig Herre sin urolige Aand, og der skal De, som hans
						tro Gjenfærd, have Lov til at spøge deres Livstid. Der kan De ogsaa uden
						Fare for Landet fortsætte deres Eventyr og give det saa glimrende en Ende,
						som De vil, paa Papiret.«»Hvo har sagt Dem, at jeg skriver paa et Eventyr - raabte Arnold -og hvo har
						givet Dem Lov til, at tage Helten i mit Digt for en virkelig Person, og
						ovenikjøbet for mig selv?«»Det er jo Dem selv - svarede Officieren koldt - og
						De holder dog vel Dem selv for en virkelig Person?« -»Ja det er ogsaa sandt, forsaavidt har De Ret, min Herre! - men for Fanden,
						det er jo dog alligevel kun et Eventyr.«»Nu vel, saa svarer det Eene jo til det Andet, eller synes denne Reise Dem
						ikke eventyrlig nok?«»Jo, tilvisse, jeg har Intet at beklage mig over; jeg mærker nok, at alle
						Mennesker ere gale nuomstunder, og jeg selv maaskee med. Jeg har altid før
						klaget over, at der var formegen Forstand i Verden, og at det var Poesiens
						Død; nu har jeg da endelig faaet det, som jeg vilde, og dersom der nu ikke
						bliver en ordentlig Digter af mig, skulde jeg skee en Ulykke.«Efterat Arnold havde kjørt Nat og Dag uden Ophør, holdt Vognen endelig
						stille, og han saae sig nu henført til en øde vild Egn, rundt omgivet af
						Taager og nøgne Klipper. Inderst mellem Klipperne ragede et gothisk
						Fangetaarn i Veiret, som paa alle Sider var omgivet af en steil Klippemuur
						og dybe uoverstigelige Grave. Skal jeg her indmures paa Livstid? - tænkte
						Arnold og en Gysen gjennemisnede ham; men han taug og adlød Nødvendigheden.Man førte ham over en Vindebro og gjennem tre store Jernporte. Da den sidste
						Port smeldede i Laas efter ham, blev et Skud løsnet paa den anden Side af
						Porten og han hørte noget efter Vognen rulle bort. Han saae sig nu eene i en
						snever mørk Forgaard, ligeover for det skumle Fangetaarn, hvorfra en gammel
						graaskjægget Mand kom ham langsomt imøde, med en Lygte i den ene Haand og en
						spændt Pistol i den anden.»Skal du ogsaa den Vei« - spurgte Gubben og hævede den bevæbnede Arm; men
						dreiede tillige Lygten saaledes, at Skinnet faldt paa Arnolds Ansigt;
						idetsamme tabte han Pistolen, som gik af i Faldet, og Gubben laae nu paa
						sine Knæe uden at mæle et Ord og bævede for Arnold, som for et Spøgelse.»Hvad skal nu det betyde? - spurgte Arnold - hvad holder du mig for? Gamle!«»Ak, eders høisalige Høihed - svarede Gubben - jeg holder Eder for hvad I
						virkelig er, eller idetmindste har været. - Hav Barmhjertighed med mig, og
						drei nu ikke Halsen om paa mig; jeg var jo nødt til at slaae Jer ihjel,
						Prindsessen befalte det jo.«»Har Du nogensinde slaaet mig ihjel?« - spurgte Arnold og loe.»Ja desværre, det veed eders høisalige Høihed bedst selv, og dengang loe I
						mig ikke ud; - hvormed kan jeg nu tjene eders Høisalighed?« -»Spar Titulaturen - sagde Arnold - har du virkelig engang slaaet  mig ihjel, som du jo bedst maa vide selv, saa er
						jeg jo død nu og har ingen Complimenter behov; men hvorfor vilde du da skyde
						mig før? kunde det ikke være nok, at du havde taget Livet af mig eengang? -
						Dog siig mig nu een Ting, Gamle! - reis dig kun og vær ved frit Mod! - hvad
						er det for en Daarekiste, man her har sperret mig ind i? thi at Du er gal,
						kan jeg da nok høre, og jeg har en hemmelig Mistanke om, at jeg selv nok
						ikke er saa ganske vel forvaret.«»Gud give, her var en Daarekiste, Herre! - svarede Gubben - her er det, der
						er værre: her er jo en blodig Morderhule, som I nok veed selv.«»Slaaer man ikke Folk bedre ihjel her, end man hidindtil har gjort ved mig,
						saa er Morderhulen vel ikke saa blodig endda; men enten jeg nu er død eller
						levende, Gamle, saa trænger jeg til Noget at leve af, og dernæst til et godt
						Natteleie; skaf mig nu det først, saa kan vi siden tales ved, om vi ere døde
						eller levende, kloge eller gale.«»Jeg kommer mig igjen - svarede Gubben - eders Høihed er dog ikke saa død
						endda, som jeg havde troet; thi ellers forlangte I vel ikke Mad og Drikke.
						Det har dog vel altsaa kun været en forhexet Drøm, at jeg stak Jer ihjel her
						for fem Aar siden med min Brødkniv« ...»Tie stille med Drømme - afbrød Arnold ham - jeg har Ulykke nok med mine
						egne, og hvo veed, om jeg ikke nu atter ligger hjemme i min Seng og
						drømmer?«Under denne besynderlige Samtale fulgte Arnold med Gubben ind i Taarnet, som
						havde mere Lighed med en Hule for vilde Dyr, end med en menneskelig Bolig.
						Da han havde faaet Noget at styrke sig paa, medens den gamle Fangefoged
						bestandig betragtede ham med et mistænkeligt Blik, forlangte han at komme
						til Hvile. Den Gamle tog Lampen fra Bordet og bad ham følge sig. Hvergang
						Arnold tog et langt Skridt, saae den Gamle sig urolig tilbage, som vidste
						han endnu ikke Andet, end det var en Aand, der gik bag efter ham, gjennem de
						lange dunkle Taarngange; undertiden stod han ogsaa stille og sagde med
						truende Stemme: »kom mig ikke for nær, eders Høihed! jeg har min Brødkniv
						endnu.«Endelig kom de til en stor hvælvet Sal, med stærke Jerngittre for Vinduerne.
						Der stod et Bord med Skrivertøi, en gammel forgyldt Stol uden Ryg, og en
						Seng med røde Damaskes Gardiner, Alt saaledes henstillet, som om et Menneske
						nylig var gaaet derfra; men det  tykke Støv
						paa Stol, Bord og Gardiner, viste noksom, at Værelset længe maatte have
						staaet saaledes øde.»See, her er da eders sædvanlige Værelse - sagde Gubben, og tændte Voxlysene
						i de trearmede Lysestager, der stod paa Bordet - jeg havde aldrig ventet at
						see Jer igjen, før Dommedag; derfor seer her lidt støvet og uordentligt ud;
						men jeg har ikke sat min Fod her siden den Nat, I veed nok selv, da jeg gik
						i Drømme. See, der kan I endnu see Blodet paa Lagenet; det maa dog altsaa
						kun have været Næseblod eller Rust - det gaaer nok af i Vadsken - Godnat!«
						Derpaa gik den gamle Graaskjæg tilbage med sin Lampe og laasede Jerndøren
						efter sig.»Den gale Mand gjør mig dog urolig tilsidst - sagde Arnold - og saae paa det
						rødplettede Lagen. Han har dog sikkerlig myrdet et Menneske her engang, og
						troer nu i sit Galskab, at det var mig; hvad sikkrer mig for, at han ikke
						kommer og gjør ligesaa ved mig, naar jeg er faldet i Søvn. Jeg vil sætte
						Bordet for Døren, saa kan han dog ikke komme ind, uden at jeg vaagner ved
						Larmen.«Da Bordet var flyttet, tog han det ene Lys og besaae sit Fængsel nøie. Det
						var en stor skummel Hvælving, og havde kun den eeneste Indgang. Paa Vægene
						saae han hist og her indridset Skrift; han holdt Lyset til og studsede; thi
						det var ligesom han her saae sin egen Haandskrift, og hvad han læste, var
						Steder af Machbeth, som han selv kunde udenad, og som ofte faldt ham ind
						naar han var eene. Der stod ogsaa enkelte Bibelsprog, og Navnet Goldini
						stødte han ofte paa; men efter det fulgte gjerne en frygtelig Forbandelse af
						det gamle Testamente.Goldini - tænkte han - det Navn har jeg jo ogsaa hørt før; det unge Menneske,
						som tegnede mig igaar, kaldte sig jo Prindsesse Goldinis Page. Men det var
						jo Floristan, den skjønne Grevinde Cordulas Page; skulde Grevinde Cordula og
						Prindsesse Goldini da være een og den samme? sagde Verten mig ikke ogsaa, at
						han havde seet mig hilse og tale med Prindsesse Goldini? og det var jo dog
						Grevinde Cordula ... Men nu er jeg jo midt inde i mit Eventyr igjen.
						Saameget er da vist - vedblev han ærgerlig og holdt sig selv i
						begge Øren - jeg, Candidatus Philosophiæ
						Arnold, er Statsfange her, og man holder mig for en Prinds, som efter al
						Sandsynlighed er myrdet her i denne Stue af den forrykte Fangefoged, og paa
						Prindsesse Goldinis Befaling. Jeg vil dog optegne, hvad jeg kan udfinde, der
						er Mening i, af alt dette Virvar, at  jeg
						ikke imorgen igjen skal blande mine Drømme dermed, og være ligesaa gal, som
						igaar, og iforgaars, og alle de andre Dage.Han tog nu sine Papirer frem og begyndte at skrive; men det var paa Eventyret
						igjen, og jo længer han skrev, jo underligere blev det for ham; det var
						ligesom Pennen løb af sig selv, mens han hengav sig til de forunderligste
						Forestillinger, om den ulykkelige Prinds, som her engang var myrdet
						- om den dæmoniske Prindsesse Goldini og om den skjønne Cordula,
						som snart syntes ham en deilig Fee, der gik med ham til et Altar af
						Stjerner, i en dunkel underfuld Have; snart syntes det ham igjen, hun var en
						kold Marmorsphinx, som spurgte med gaadefuld Stemme: Hvo er du? tilsidst
						blev hun endogsaa til et frygteligt Uhyre, som sagde: jeg er Prindsesse
						Goldini - du faaer ikke Ro for mig, før du farer med mig i Afgrunden ...Udmattet af disse Forestillinger, kastede han sig paa Sengen for at hvile;
						men lod Lysene brænde; thi han ventede ikke at kunne sove. Henimod Midnat
						slumrede han dog ind et Øieblik, men vaktes strax efter af en susende Lyd og
						en kold Gysen foer over ham. Han slog Øinene op, og alle sex Lys vare
						sluktc. Nu erindrede han sig at have seet et lidet Hul paa en af Ruderne bag
						Gitteret, og trøstede sig med, at maaskee et Vindpust derigjennem havde
						slukket Lysene; skjøndt der var liden Sandsynlighed for i den Afstand, og
						han heller ikke fornam mindste Trækvind Han forsøgte at slumre igjen; men nu
						faldt det blodige Lagen ham ind, og det var ligesom Blodet blev vaadt og
						varmt under ham, og fyldte hele Sengen med en brændende Strøm. Han foer
						forfærdet i Veiret, rev Lagenet tilside, og den gruelige Fornemmelse var
						forsvundet. Nu skinnede Maanen klart gjennem Vinduesgitteret; han saae hen
						mod Døren, for at see, om den var lukket. Bordet stod endnu for den som før;
						men hans Forfærdelse var grændseløs, da han i Stolen saae et Menneske sidde
						med Ryggen imod Sengen og skrive. Er det den gale Fangefoged? - tænkte han
						-eller er det den Myrdedes Gjenfærd, paa hvis blodige Dødsseng du ligger? -
						eller er det dig selv, dit andet, ubegribelige Jeg, som nu sidder paa din
						Plads, og fortsætter dit Livs vidunderlige Eventyr? - Idetsamme vendte
						Skikkelsen sit Ansigt om mod Arnold og stirrede stift paa ham; det var et
						blegt, men ædelt, skjøndt forvildet Aasyn, og paa Panden var Blod Maanen
						skinnede underligt paa det sælsomme Dødningeansigt, og Arnold gjenkjendte
						med usigelig Rædsel sit eget Aasyn, saa livagtig, som saae han sig i et
						Speil; kun Blegheden og den  blodige Pande
						vedkjendte han sig ikke. Forgjæves vilde han spørge: Hvo er du? Det var
						ligesom en usynlig Haand holdt ham for Munden, og som det Spørgsmaal maatte
						koste hans Liv. Forgjæves søgte han at reise sig; han kunde hverken røre
						Haand eller Fod Nu hævede den sælsomme Skikkelse sig fra Stolen, traadte et
						Skridt nærmere mod Sengen, og gav Arnold et betydende Vink, mens han pegede
						paa en hvid Rose i Panelet. - Meer saae ikke den bestyrtede Arnold; han sank
						udmattet tilbage, og kom først til sig selv henved Morgenstunden ved et
						forfærdeligt Bulder.Da han slog Øinene op, saae han Bordet omvæltet, og den gale Fangefoged stod
						ved hans Seng, med en gammel rusten Kniv i Haanden.»Jeg kommer til at gjøre det om igjen, Herre - sagde den afsindige Gamle og
						fordreiede Ansigtet krampagtigt - Prindsesse Goldini vil ingen Ro lade mig
						have, og eders høisalige Høihed maa finde sig i, at dandse til Himmels endnu
						engang.« Han gjorde allerede Mine til at støde ham Kniven i Hjertet; men nu
						kom pludselig Arnolds hele Ungdomskraft tilbage, da han saae et virkeligt
						levende Menneske for sig; i et Øieblik var han ude af Sengen, havde Kniven i
						sin Haand, og den Gamle laae afmægtig paa Gulvet. Solen kastede just sine
						første Straaler ind i den dunkle Hvælving, og Arnold saae nu ret nøie den
						Gamles fortrukne Ansigt Han er dog galere end jeg - tænkte han -og skal
						Nogen af os regjere her, saa tilkommer det mig, som den Klogeste. Derpaa tog
						han Nøgleknippet ud af den Gamles krumme Haand, bandt ham Hænderne paa
						Ryggen, og hjalp ham til Live. -Da den Gamle fik Øinene op og saae, han var bundet, og at Nøglerne med Kniven
						var i Arnolds Haand, satte han sig ganske sagtmodig ned, og sagde med et
						underligt Nik: »ja det skulde eders Høihed have gjort for længe siden, det
						havde været godt for os Begge: I havde beholdt eders unge Liv, og jeg mine
						gamle Hænder rene.«Arnold lod den Gamle sidde, og eftertænkte denne Nats besynderlige Hændelser.
						Han bemærkede nu først et stort Speil, som hang paa Vægen, skraas over for
						hans Seng, og han begyndte at troe, det Syn, han havde seet om Natten, kun
						var hans eget Billede i Speilet; thi nu saae han, at han virkelig baade var
						bleg og blodig, og havde nok stødt sin Pande i Mørket mod Sengestolpen. Han
						tog sine Papirer i Haanden, og saae nu Alt det skrevet med sin egen Haand,
						som han siden igaar havde drømt eller tænkt, eller virkelig troet at
						fornemme. Nu  vel - tænkte han - saadan maa
						det altsaa være, naar man er Digter; mit Eventyr gaaer rask fra Haanden, og
						naar det kun ikke gjør mig reent gal, inden det faaer Ende, saa vil jeg med
						alt dette prise mig ret lyksalig. - »Hør nu Gamle - sagde han til
						Fangefogden, og løste hans Hænder, efter at han først havde undersøgt, om
						han ingen flere Vaaben havde hos sig - nu er jeg Fangefoged her, og du er
						Statsfange, forstaaer du ikke nok det?«»Ja, det er godt at forstaae - svarede Gubben - I er mig, og jeg er Jer, det
						er en reen Sag, det kan En jo see med et halvt Øie, det er heller ikke mig,
						der har stukket eders Høihed ihjel, men det er Jer, gale Karl! der har
						stukket min Høihed ihjel - her slog den Gamle en høi Latter op - ja nu har I
						det saa godt - vedblev han - nu kan I see hvor rart det er, at være
						Fangefoged paa Prindsessens forhexede Slot.«»Er du den eeneste levende Sjæl her paa Slottet?« - spurgte Arnold.»Levende Sjæl? - gjentog den Gamle - det er et underligt Spørgsmaal
						- levende Kroppe er her nu slet ingen af, undtagen det skulde være
						en af os; men jeg er jo et Spøgelse nu, og om min Sjæl lever, ja det skal
						jeg sige Jer paa den yderste Dag.«Af ham faaer jeg nok aldrig et fornuftigt Ord, tænkte Arnold, og besluttede
						nu, selv at undersøge det mistænkelige Slot. Han laasede Døren efter sig for
						den forrykte Gamle, og gik med Nøgleknippet og Kniven i Haanden gjennem de
						lange mørke Gange. Hvert Øieblik ventede han, at møde noget Usædvanligt og
						Dæmonisk; thi han troede nu dog næsten, at det var et forhexet Slot, han var
						kommet til. Han kunde ikke tilbageholde en vis ængstelig Følelse, som
						Forventningen om overnaturlige Begivenheder altid medfører; men Bevidstheden
						om, at det nu dog var Dag, uagtet der var mørkt i Gangen, og den
						Skarpsindighed, hvormed han før havde udfundet, at hans natlige Syn kun var
						et optisk Selvbedrag, og at alt det Eventyrlige, han hidtil havde troet at
						opleve, ingen objektiv Realitet havde; men kun var en subjektiv Yttring af
						hans Digtertalent - alt Dette gav ham Mod. For ganske at sikkre sig mod
						ethvert Anfald af forskruet Phantasie, tog han nu desuden sin Tilflugt til
						sin forstandige salig Pleiefaders Lærdom, som gik ud paa, at naarsomhelst
						man hørte nogen Lyd, hvis Aarsag man ikke kunde begribe, kunde man altid
						være temmelig sikker paa, at det var Rotter; og naar man saae Noget, som
						syntes Overnaturligt, var det enten Tyve eller forklædte Kjærester, eller
						ogsaa drømte man, og lod sig bedrage af sin egen Fantasie.  Denne Filosophie havde Arnold ofte udleet tilforn;
						men nu syntes det ham dog onskeligt, at kunne redde dens Ære og holde al
						Ængstelse borte med dens solide Skjold. Han søgte derfor nu ogsaa at
						indprente sig disse Lærdomme som Troesartikler. Idetsamme hørte han en
						klagende Stemme, som af en Døende, tæt ved sig. - »Det er Rotter« -sagde han
						høit til sig selv, og gik videre. Nu saae han en Skikkelse, ligesom det Syn,
						han havde seet sidste Nat, bevæge sig langsomt foran ham i den lange mørke
						Gang, og ikke paa sædvanlig Menneskeviis, men svævende som en Skygge. »Det
						er en Tyv eller en forklædt Elsker - sagde han nu - dog
						hvad kan her være at stjæle? og hvem kan her være at elske paa et øde
						Fjeldslot, hos en gammel forrykt Fangefoged, der lever som et Dyr i sin
						Hule? det er altsaa et Billede, min egen Phantasie foregjøgler mig; nu
						velan! som saadant vil jeg da behandle det, og hvis det er mit eget
						Aandsfoster, behøver jeg ingen Cornplimenter at gjøre. »Stop, min Søn! -
						raabte han nu - eller hvad det er, du hedder, du Skabning af min ophidsede
						Indbildningskraft, som spadserer der foran mig i min brune Frakke! hav den
						Godhed at sige mig hvem du egentlig er?« Idetsamme vendte Skikkelsen sit
						Ansigt om til ham, og han saae nu atter sit eget Aasyn, som i et Speil. »Om
						Forladelse, min Herre! - sagde han nu lidt forvirret og bukkede - De skulde
						dog aldrig være en vis Candidatus Philosophiae Hr.
						Arnold, som jeg hidindtil i min Uskyldighed har holdt for mig selv?« -»Din Tvillingbroder var jeg« - svarede Skikkelsen og forsvandt.
						»Nei nu bliver det alt for galt - sagde Arnold - tør et lumpent
						Fantasiebillede, som jeg selv har skabt, et usselt Skyggeværk uden Kjød og
						Blod, saa fripostig fordriste sig til at paastaae, han er i Familie med mig,
						det maatte jeg dog selv vide bedre. Men Gud give, det var min Petter eller
						endogsaa min Tvillingbroder - vedblev han noget ængstelig - saa var det dog
						ikke mig selv - og en Tvillingbroder har jeg dog virkelig havt engang, det
						har jeg selv engang hørt af min Amme; men dermed er jeg lige klog, og veed
						ligesaalidt hvem han er, som hvem jeg er.« Nu var han ved Enden af Gangen og
						stødte paa en Dør, som ikke var lukket i Laas; han aabnede den og traadte
						ind i en stor lys Sal, hvor der paa Vægene hang en lang Række Billeder af
						fyrstelige Personer. Det var lutter kronede Hoveder og næsten Alle havde de
						deres Dronninger ved Siden; Somme havde endogsaa flere. Den, som var yderst
						i Rækken, hang imellem to deilige Qvinder, hvoraf kun den paa høire Side bar
						en Krone, men den paa venstre Side  havde to
						smaa Drengebørn paa sit Skjød, der lignede hinanden som to Draaber Vand; men
						Moderen syntes med en frygtsom Mine at ville tilhylle Børnene for
						Dronningens Øine, og Arnold saae nu i Baggrunden af Malenet en dunkel
						Skikkelse, med en Dolk i den eene Haand og en Maske i den anden, og paa
						Masken syntes han med Forundring at gjenkjende den skjønne Cordulas Ansigt.
						- Hvorledes, tænkte han, hører dette Billedgallerie maaskee med til mit
						Eventyr? -Nu faldt hans Blik paa den modsatte Væg, og der saae han virkelig
						den skjønne Cordulas Billede; men med et Slør for Ansigtet, hvorigjennem han
						dog tydelig kunde gjenkjende de saa inderlig elskede Træk; ved hendes Side
						hang et andet endnu mere tilsløret Billede; men hvori han syntes at kunne
						skimte Grundtrækkene af sit eget Aasyn. Idetsamme sprang Døren op og
						Floristan traadte ind. »Følg med mig - sagde Pagen - og
						du kan reddes endnu; seer du ikke hvor Dæmonen truer dig selv i Moders
						Skjød? om et Øieblik er hun her og vil blænde dig rned den fortryllende
						Maske. Forlang ikke at vide meer, men følg mig!«»Ei, ei, Hr Tusindkonstner - sagde Arnold - skal jeg treffe Dem her; Jeg
						forstaaer ikke ret Meget af hvad De siger mig der, og endnu mindre af Alt,
						hvad der er hændet mig siden jeg førstegang havde den Fornøielse at see Dem;
						imidlertid skal De have Tak, hvis De vil hjelpe mig ud af dette Vilderede.
						Men Billedsalen her kan jeg ikke forlade saa hastig. Den skjønne Grevindes
						Billede der, maa jeg see noget længer paa; det skal vel være mig selv, som
						hænger der ved hendes Side? eller er det maaskee min Hr Fetter eller
						Tvillingbroder, vil jeg sige - mig synes han har en Krone paa Hovedet; det
						er godt, den Karl er halv usynlig, saae jeg ham rigtig igjen, blev jeg nok
						reent forrykt. Det er ellers et underligt Indfald, Hr Page, at male Folk med
						Slør paa, det giver dem noget skyggeagtigt og spøgelsemæssigt, som ordentlig
						gjør En ængstelig, og hvorfor skal den skjønne Cordulas Aasyn være mig
						tilhyllet? vel veed jeg, hun er en hemmelighedsfuld Sphinx, men jeg elsker
						hende dog usigelig ...«»Saa see hende da ganske og følg mig saa strax!« - sagde Floristan mens han
						rakte Haanden i Veiret og ligesom drog Sløret tilside. Den skjønne Cordula
						smilede nu i al sin Skjønhedsglands til den henrykte Arnold, som midt i sin
						Glæde dog ikke kunde andet end forundre sig over, at et malet Slør lod sig
						ligesaa let drage tilside som et virkeligt.»Kom nu! - afbrød Floristan ham - her er intet Øieblik at spilde.«»Lad mig først see lidt endnu - sagde Arnold bønlig og kunde ikke
						rive sig bort fra det fortryllende Billede. - Ogsaa et Blik endnu paa dette
						- vedblev han og pegede paa Moderen med de to Børn paa Skjødet - det er
						formodentlig et Slags Allegorie, men Allegorier kan jeg ikke lide for min
						Død, jeg forlanger heller ingen Forklaring derover. Siig mig kun hvem den
						dunkle Figur er der i Baggrunden med Dolken og Masken; det skal vel være
						Melpomene; men hvorfor ligner Masken min skjønne Grevinde? og hvorfor har
						Moderen det ængstelige Blik og de to ligestore Børn? thi det skal dog vel
						være en Madonna? jeg vilde idetmindste ønske, hun var det; Intet uden den
						skjønne Cordulas Blik kan drage mig bort fra dette fromme moderlige Aasyn
						...«»Men kom dog! - raabte Floristan - dersom De dvæler et Øieblik
						endnu, seer De aldrig den skjønne Cordula meer ...«»Hvorledes? du vil bringe mig til hende, velsignede Yngling -
						raabte Arnold og faldt Floristan om Halsen - før mig hvorhen du
						vil, jeg følger dig strax. Men det er sandt, den forrykte Gamle maa jeg dog
						først lukke ud, ellers hungrer han jo ihjel derinde - bie lidt, jeg kommer
						strax igjen.« - Derpaa løb han tilbage i den mørke Gang, for at lukke den
						Gamle ud af Hvælvingen; men forvildede sig i Mørket og kunde ingensteds
						finde nogen Dør. Der faldt nu ogsaa adskillige underlige Tanker ham ind, om
						hvo det Gjenfærd kunde være, han havde holdt for sig selv, og hvo han selv
						igrunden var, siden hans Billede hang tilsløret mellem Konger og Fyrster. -»Det er forsildig - lød nu Floristans Stemme efter ham - vogt dig for
						Melpomene! hun kommer.« Hvad skal nu den Snak betyde -tænkte Arnold
						- at bede en Digter vogte sig for den tragiske Musa -
						jeg veed jo dog, Muser og Gratier ingen Skade gjør os nuomstunder; men kunde
						jeg kun finde den forhexede Dør! -Endelig fandt han Døren, og da han traadte ind i Hvælvingen, saae han den
						ulykkelige Gamle, bleg som en Døende, med sønderrevne Klæder og afrevne
						Haar, knæle ved Sengen og bade Blodpletterne paa Lagenet med sine Taarer,
						medens han bestandig gned derpaa og mumlede nogle uforstaaelige Ord - Dette
						Syn bevægede Arnold til Medynk. »Fortvivl ikke, Gubbe! din Synd kan vel
						tilgives dig« sagde han og lagde Haanden paa det iisgraa blødende Hoved. Da
						reiste den Gamle sig, saae paa ham med et underligt Smiil og nikkede: »I vil
						ikke lade eders høie Blod komme over mit Hoved - sagde han
						- nu vel,  saa kom da, jeg vil
						gjøre Alting godt igjen og heller ikke længer forholde Jer hvad Eders er med
						Rette.« Derpaa gik han hen til Panelet, hvor en hvid Rose var malet, der
						trykte han paa en hemmelig Fjær og der aabnede sig et lille Skab i Muren.
						Deraf udtog han en kort Stav, og gav Arnold den i Haanden, tog en Kappe frem
						og hang den over hans Skuldre, og satte endelig Noget paa hans Hoved, som
						han ikke ret kunde skjelne hvad var. »Gak nu med Fred - sagde Gubben -og
						glæd Jer i eders Herlighed! nu maa Prindsessen gjøre ved mig hvad hun vil;
						jeg er saa alligevel i hendes Kløer; men naar jeg farer til Helvede, kan jeg
						dog trøste mig, at I ikke kommer igjen og kræver mig for eders Skat.«»Du er fri, Gamle,« sagde Arnold og skyndte sig tilbage til Billedsalen, for
						der at treffe Floristan igjen og iile med ham til den skjønne Cordula. Men
						idet han traadte ind i Salen, vare de malede Konger og Dronninger tilligemed
						Floristan forsvundne, og hvor hen han vendte sit Blik, saae han kun et
						eeneste Billede, men tusindfold fordobblet, og som rørte sig og levede: det
						var ham selv, i en prægtig Kongedragt med Septer og Krone. Han mærkede nu,
						at alle Vægene vare af det klareste Speilkrystal, som viste ham hans egen
						herlige Skikkelse, i en uendelig Række af kronede Hoveder, der alle vare
						Gjentagelser af hverandre. Det var altsaa de Billeder, jeg saae her før -
						tænkte han - kun mangler her, synes mig, ved den herlige Kongerække, at hver
						Konge skulde have en deilig Dronning ved Siden, da vilde jeg i dette
						Billedperspectiv see mig selv og mine Efterkommere i en Herlighed og Glæde,
						som aldrig skulde have Ende ... Men nu begynder jeg vist at drømme igjen -
						vedblev han - hvorledes er jeg blevet Konge? det er dog vel aldrig igjen et
						Kapittel i mit Eventyr, som jeg nu maaskee sidder hjemme paa mit Tagkammer
						og skriver? - Videre kom han ikke i sine Betragtninger, da Døren fløi op, og
						en prægtig Dame traadte ind, med en Purpurkaabe om sine Skuldre, Guldkrone
						paa Hovedet, og i hvis deilige Aasyn han ufeilbarlig troede at gjenkjende
						den skjønne Cordula. »Hvad seer jeg - raabte Arnold og sank for hendes
						Fødder - Cordula, min Brud, min evig elskede Brud!«»Din Dronning, hvis du har Mod« - svarede den Skjønne, og der foer som et
						glødende Straalevæld fra hendes sorte funklende Øine, og tændte en Attraa i
						Arnolds Hjerte, som han aldrig før havde virkelig følt, men kun leget med i
						sine Drømme. Det gik ham som Machbeth paa den sælsomme Hede, da de rædsomme
						Søstre hilste  ham som Konge, og han
						gjenkjendte ikke den skjønne Cordulas Aand i dette fortærende Blik, som
						syntes at hæve ham til en svimmel Høide, der tillige bragde ham til at grue
						for sig selv. Men det var dog Cordulas Aasyn, det var hendes liflige Stemme,
						og i den prægtige Dronningdragt, med de glødende Kinder, og det
						elskovsfunklende Liv i hvert Blik, syntes hun ham endnu langt
						uimodstaaeligere henrivende, end tilforn. Det var som hun lovede ham en
						langt virkeligere og haandgribeligere Lyksalighed nu, end med det ellers
						blege gaadefulde Aasyn, der altid havde sat ham i en underlig ahnelsesfuld
						Stemning, og bragt ham til at betragte sig selv som en Gaade, sit Liv som en
						Drøm, og sin Elskede som et overjordisk Væsen og en ubegribelig Sphinx. »Ja
						skjønne Cordula - raabte han - bliv min Dronning, og jeg har Mod til hvad
						det skal være - det koste hvad det vil, det koste Liv, det koste Blod -«»Ja Blod vil det koste - svarede den Skjønne - men hverken dit eller mit. Du
						er født til den Krone, du nu bærer; sværg at lyde mig iblinde og den skal
						vorde din.«»Uimodstaaelige!« - raabte Arnold og vilde synke i hendes Arme; men
						pludselig grebet af en uvilkaarlig Rædsel, standsede han og slog et Kors for
						sit Bryst. Idetsamme hørte han en Stemme bag ved sig, som raabte: »tag Jer
						iagt, eders Høihed, lad Jer ikke andengang skuffe! det er jo Satans
						Oldemoder, I der vil omfavne; skal hun dandse til Helvede med Nogen her, saa
						er det med mig.« I samme Øieblik saae han den gale Fangefoged styrte i
						Armene paa den Skjønne, og nu syntes han, at hendes Ansigt pludselig
						forvandlede sig og blev gammelt og rynket. Han foer forfærdet tilbage og
						saae nu den gamle Fangefoged dandse lystig hen ad Gulvet med den forrykte
						Sælgekjærling fra Hamborg. Salen løb rundt med den forfærdede Arnold, og han
						tabte baade Septer og Krone. Han tumlede fort, som iblinde, og vidste ikke
						hvor han var, til han endelig følte, at En holdt ham ved Haanden og hørte en
						velbekjendt Stemme, som sagde: »det var et slemt Stykke Vei, nu ere vi over
						det Værste; men havde jeg ikke været gesvindt, havde De før mistet baade Hat
						og Stok Hr Arnold.« Det var Floristan, som rakte ham Hatten og den
						velbekjendte Stok med Sphinxen, som han nu længe ikke havde tænkt paa. Pagen
						fortalte tillige, at de nu vare paa Vei til den skjønne Cordula, og vare
						lykkeligen slupne ud af den falske Prindsesse Goldinis forhexede Slot.»Hør nu, Floristan - sagde Arnold, efter at han længe havde gaaet  taus og alvorlig - nu vil jeg aldrig meer tænke paa
						hvem jeg er, om jeg er stor eller lille, Digter eller Konge, Statsfange
						eller Student. Hvad jeg er, bliver jeg dog alligevel, enten jeg veed det og
						gjelder for det eller ikke. Andet end sig selv, kan Ingen jo heller blive,
						om han ogsaa tusinde Gange bilder sig det ind og hele Verden siger han har
						Ret. Ved at tænke for meget paa sig selv, bliver man desuden gal tilsidst
						mærker jeg, eller, hvad der er endnu værre, kommer i Fandens og hans
						Oldemoders Klor; thi jeg tvivler ikke længer paa, at jo denne Prindsesse
						Goldini var en forførerisk Djævel, som med den skjonne Cordulas Maske vilde
						lokke mig i Afgrunden. Maaskee har jeg ogsaa dromt det Altsammen; det kommer
						igrunden ud paa Eet; men at den herlige fortryllende Verden, hvori den
						skjønne Cordula lever og rører sig og hvor jeg har levet saa lyksalige Timer
						med hende - at den er sand og virkelig og hverken nogen Drøm eller et
						betydningsløst Eventyr, som jeg selv har opfundet, derpaa vil jeg nu heller
						ikke tvivle et Øieblik meer i mit Liv, om ogsaa hele Verden reiste sig imod
						mig og paastod, jeg var daarekistegal.«»Ret saa - sagde Floristan og rakte ham sin Haand - troe paa din Lykke og den
						er dig nær.«»Hvo du saa er, skjønne Yngling - vedblev Arnold - enten du er et
						Menneske som jeg, eller ikke, saa veed jeg dog nu, at du mener mig det vel,
						og ikke staaer i den Djævelindes Tjeneste, af hvis Hexeslot du nu har
						befriet mig. Men du vil føre_mig til min Cordula, ikke sandt? til hende, som
						vist eier Kronen i Aand og Sandhed, om hun end aldrig bærer Navnet og den
						tomme Glands deraf i Verden - til hende vil du føre mig tilbage, som min
						Sjæl eene finder Fred og Lyksalighed hos, bliver hun mig endogsaa en evig
						Gaade.«»Her seer du allerede hendes Slot - sagde Floristan - men gruer du
						ei længer for den gaadefulde Sphinx?«»Nei, nu er jeg forsonet med dens hellige Mysterium - raabte Arnold henrykt -
						og spørger Sphinxen mig atter: Hvo er du? og Hvo er jeg? - see, da vil jeg
						pege op paa Himmelens Stjerner og sige: der kan du læse det, jeg veed det
						ikke, jeg vil og skal vel ikke vide det nu; men Eet veed jeg, og det er, at
						jeg elsker dig grændseløst og skal elske dig i Evighed, skjønne
						Ubegribelige!«»Amen! - sagde en sød velbekjendt Stemme, og den skjønne Cordula fløi i hans
						Arme - nu er jeg ikke længer et Drømmebillede for dig, min Elskede, og nu
						skal ingen fjendtlig Aand adskille os mere.Dæmonen er forsvundet, som bar Skikkelsen, Navnet og den blændende Glands, og
						gjaldt for mig i den blinde Verdens Øine; men mig skal Ingen see, uden den,
						som troer paa mig og elsker mig, uden at forstaae mig. Ikke har du drømt,
						min Elskede, dit Eventyr er sandt og virkelig oplevet; det er ikke opfundet
						af dig paa menneskelig Viis, men skabt i dig og ved dig af andre og
						mægtigere Aander. Din urolige Tvillingbroders vildfarne Aand, i hvem du
						troede at see dit eget Væsen og hvis forfængelige Drømme fandt saadan
						Samstemning i din Sjæl, at de nær havde ført dig Dæmonerne i Vold, han er nu
						kommet til Klarhed og Fred; thi Skatten er hævet og forsvundet, som bandt
						hans forvildede Sjæl til det Forgjængelige.«»Siig mig ikke mere, skjønne Cordula - afbrød hende den henrykte Arnold -jeg
						veed Nok og vil ikke vide Meer; dig har jeg jo nu og der mangler Intet meer
						i min Lyksalighed«Solen var allerede gaaet ned og Fuldmaanen skinnede klart gjennem Træerne. Nu
						rullede Cordulas skjønne velbekjendte Guldkarm frem mellem Buskene og det
						lykkelige Brudepar besteg den, hvor paa Floristan greb Silketømmerne og
						styrede de vælige Gangere gjennem den dunkle Skov til det prægtigt oplyste
						Slot.Der modtoge dem atter de dandsende Ynglinger og Piger med Krandsene og de
						flammende Brudefakler ligesom sidst Paa Slottet modtog dem ogsaa et talrigt
						Selskab, hvori Arnold nu gjenkjendte mangen Ven og Broder i Aanden, som han
						i lang Tid ikke havde seet De modtoge ham Alle med inderlig Glæde og
						lykønskede ham, som den skjønne Cordulas Brudgom.I Haugen steeg atter den muntre Glædesild op fra Øen i den speilklare Søe, og
						i Lunden funklede Høialtret med de tusinde Stjerner.Haand i Haand gik Arnold og den skjønne Cordula til Alteret. Da hun nu
						knælede andagtsfuld ved hans Side og rakte ham den elfenbeenshvide Haand,
						mens hun hævede de skjønne betydningsfulde Øine mod Himlen, da syntes hun
						ham vel atter et overjordisk ubegribeligt Væsen, der liig en gaadefuld
						Sphinx laae Haand i Haand med ham for den Eviges Throne; men han gruede ikke
						meer for det herlige Syn, en høi ahnelsesfuld Glæde opfyldte hans Hjerte, og
						det var som en Engel hvidskede dybt i hans Sjæl, med Floristans velbekjendte
						Stemme: lyksalige Eventyrer! du vandt dog Prindsessen, og hendes er Kronen,
						naar al Verdens Herlighed er Tant og forfængelig Drøm.