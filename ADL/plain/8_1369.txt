Bakker og Bølgerudkom i tiden 4.-16.10. 1912, kostede 2,50 kr. og omfatter 112 sider. Det grå omslag er trykt med blåt og gulbrunt, rammen er 73 mm bred. På 4. side trykkeriangivelse.1Bakker og Bølger.2 angivelse af de tre tidligere samlinger. 3Thøger Larsen. Bakker og Bølger. Digte.Forlagsmærke.Kjøbenhavn og Kristiania. Gyldendalske Boghandel Nordisk Forlag. MDCCCCXIL4Kjøbenhavn - Forlagstrykkeriet. 5 Indhold(uden sidetal). 6 blank. 7101 digte. 102 blank. 103-106Noter.107-108 blank. 109-112 anmeldelser af de tre tidligere samlinger samt to af andre digtere og liste over forlagetsSmaa Digtsamlinger.




En Dag



Der pibler Vand og Sang, Frimodighed,

mens Sommersolen ødsler alt i Møde

sin Selvfortærings Straalefrodighed.

De levende har næsten glemt de døde.



De gaar i gylden Søvn og Salighed,

som tror de, denne Dag har altid været.

Og Fjorden har en Drøm om Kølighed

fra Evighed, af Dybets Kilder næret.



Jeg føler Lyst til god og gavmild Sang:

»Ak veed du vel, du stygge blinde Larve,

at du skal være Sommerfugl engang,

naar Farve staar og drømmer over Farve?«



Hvor underfuldt, at denne Dag ervor

og ikke een af de utalte Dage,

da vi er Fremtidssyner eller Jord!

Min Sjæl - se ikke frem og ej tilbage!



Dog jo. Min Morgen mellem Jordens Siv

blev stærk af Søvnen i de svundne Tider.

Den lange Drøm i Natten før mit Liv

som Glimt og Glemsel under Evnen glider.



Og hvad var Kraftens Lykke under Sol,

om ej den følte Væksten ud af Stunden -

blandt Slummergrøde: Stenbræk, Strandviol -

sprang ud som Fuglesangens Træ i Lunden?






En solhvid Pige svømmer i min Fjord.

Hun salter i dens Blaa sit Legems Grøde.

Og Gys af Søen om den vide Jord

gaar gennem den, der fødtes for at føde.



Hun bæres af et Afgrundsspejl af Dag -

er frigjort, sluppen løs fra alle Strande.

Det kviddrer ned fra hvide Skyers Drag,

fra Sjæl, der svirred over mange Lande.


Maaneskin



En ensom Draabe falder

fra Løvet og forstummer

i Nattens ømme Stilhed

og Havens Maaneslummer.



Se Græsset gror i Søvne,

den milde Dagregn dies,

før Muldens Moder-Evne

til andre Morg'ner vies.



Et spinkelt Skin, et sparsomt

Søvnlys fra Maanen strømmer.

De spæde Straaler varsomt

berører alt, som drømmer.



De melder lønligt Løvet

og Havens Blomsterstande,

at de har kysset Støvet

i Maanens stille Lande.



De synes tavst at sige:

Véd I, som Natten skærmer,

om i de dødes Rige

Opstandelsen sig nærmer?




Tordenbygen



Der bølger Varme over Bakkens Kamme

og Kornets trygge slummerdunkle Riger.

Som saligt-salte Blik er Søer og Damme,

beruset blaa af Sol og nøgne Piger.



Der springer Klang fra Fuglenæb i Luften.

Og Skyer som en anden Klodes Bjerge

gaar stille frem, saa Lyset og saa Duften

sig lader blindt besove og besværge.



Alt lever i en øm og yppig Spænding,

de skjulte Safter giver Mod til Glæde.

Og Disens Bølger vugger uden Brænding

mod sære Kyster, ingen kan betræde.



Døgnfluen aner ved en blaa Violrand

det evige. Og over Marken varlig

gaar mættet Modningslugt af Korn og Solbrand.

Og Tordenskyens Latter lyder farlig.



Se aabne Døres Mulm i alle Sogne, -

som gabte Graven ud af hver en Vaaning,

som vented alle døde nu at vaagne

til ærlig Dag paa Bakkens grønne Skraaning.



Nu drukner Solen. Og med haarde Kamme

Uvejrets Vande staar som Flint og Grotter;

der falder Alvor over Søer og Damme,

og bag et Regnbjerg Lynet vildt sig blotter.



Af Badet løber Bondens hvide Datter -

de kære Vande, nødigt hun forlod dem.

Hun strækker sine Bryster højt med Latter,

mens Tordenregnen straaler ned imod dem.






Hvor Koen brøler, som fra Jordens Indre!

Hvor Hylden dufter sødt, som kunde Roden

en regnmæt Lykke under Muld erindre.

Og lystent borer Lynet sig i Kloden.


Nordenvinden



Se Nordenvindens Jagen

bevæger Sommerdagen.

Den bringer sløve Drømme

til Køerne, som tygger;

den svømmer gennem Rugen

som Aander, der har Skygger.

I Danmarks lyse Bolig

er Dagens Sjæl urolig.



Det flimrer under Øen

af Solen over Søen -

en blegnet Ild, som Dybet

snart blotter og snart dølger,

som døde Luers Genfærd

i Dans paa Jordens Bølger.

I Danmarks lyse Bolig

er Dagens Sjæl urolig.



Af Solen Marken brændes,

og Agerkaalen tændes.

De gule Blomster nejer

sig under Vindens Færden,

som de i Søvne mindes

en gammel, salig Verden.

I Danmarks lyse Bolig

er Dagens Sjæl urolig.




August



Dagbrisen gaar som en Aande af Korn

moderlig hen over Bakker og Bølger.

Høvderne vandrer med rokkende Horn

fra deres Lejer, som Dalene dølger.

Solen kom hjem nu til Ager og Eng,

manede Livet af Søvne og Seng

ud over Bakker og Bølger.



Landet blev virkeligt, Solen blev varm,

Skorstenen ryger fra Dalen og Bjerget,

Sognene drømmer i Fjordenes Arm,

Natten i Kløfterne ligger besværget.

Dørene aabnes til Lade og Hus,

Modenhed slaar gennem Karme sit Sus,

svangert, i Glemsel besværget.



Dagen, som ejer al Himmelens Hvælv,

synes dog mødig af evige Somre,

synes at grunde saa blindt paa sig selv;

Vognenes Hjul over Vejene domre,

Dønning af Glemslernes Rigdom tilforn -

Menneskeslægter og Køer og Korn

gennem de evige Somre.



Højere stiger den tyngede Sol.

Rugmarkens Aks er en duvende Trængsel -

ak, mon de hørte, at Leerne gol?

Hvisker de sammen i Angst eller Længsel?

Leen og Riven langs Jordryggen gaar,

Ungdom og Latter slaar ud mellem Skaar,

blandet med Angst eller Længsel.






Børnene bader ved Middagens Brand,

ligger i Sandet og varmer sig Bugen, -

se, mod det blinkende mulmblaa Vand

Legemer nøgne og lyse som Rugen!

Faderen mejed, og Moderen bandt,

Børnene fulgte langs Agerens Kant,

nappede Kerner af Rugen.



Grønningens Lys er saa svimmelt og ømt,

fyldt af en stille Fortabelsens Styrke,

Dagen er halvt som et Solskin paa Skrømt,

som var dens inderste Væsen et Mørke.

Jernene skriger saa grumt gennem Luft.

Jorderig nærmer i Høstdagens Duft

sig med Fortabelsens Styrke.


Morgenbadet

(En ung Mand til en ung Kvinde ved Søen)



Paa skønne Ben du skrider mod Søen blaa,

hvor Ild fra Solen leger som unge Slanger!

Du Synderinde af Ungdom og uden Anger

skal Vandenes salte Søvn-Omfavnelser faa.

Og Morgenen vokser under den lyse Sky,

som levede vi under selve Tidernes Gry.



Jeg ser dig for mig, kun i en solhvid Særk,

og Luften flytter varsomt med Lys og Skygger.

Din trygge Skønhed fortroligt paa Jorden bygger

og vidner, at Himlens Hvælving er strakt og stærk.

Du tøver - og tager mig i dine Øjnes Blaa,

der sejrer og siger saa svangert: Vi forgaa!






Et Morgensmil i Kindernes Buer staar,

som Sejersminder efter en sluknet Rødme.

Et Skær af Solens Kraft og af Syndens Sødme

i Blikkets Søer under det unge Haar.

I Barmens vuggende Hvidhed en Gud har leet,

mens Stjernernes inderste Underværk er sket.



Dit Væsens Troper straaler imod min Hu -

uendelig frodigt under din gode Pande.

Mit Hjerte løftes af Have og gyldne Vande.

Befriet - lutter Menneske blev du nu.

Et Baal af uudgrundelig Nøgenhed

slog gennem mit Sind, som Lyn slaar i Havet ned.



Som dugget Sølv dine Øjne nu ser paa mig,

du vaagnede Pige, der sover for alle Tider.

Og Lykken ligger omkring os til alle Sider.

Og svale Vande ligger og venter dig.

I alle Former løb du af Stjernen fuld,

du gaadefulde Ætling af Mødre i Mud.


Hymne til Skibet

(Juli 1911)



Havde Oldtids Helt sig banet

Vej til Kystens Siv,

sprang imod ham Oceanet

som en krummet Kniv.

Flint og Staal i Bølger blaane,

skriger gennem Vejr:

»Hisset hersker Sol og Maane,

Kriger, kom ej der!«






Længe holdt de Trusels-Vande

Verdens Racer skilt.

Drømme om Vidunderlande

red dog Sindet vildt.

Gennem Uvejrsskrig og Skræmsel

gik en Solblinks-Bro,

som et Flammespil af Glemsel,

der stak Ild i Tro.



Drøm om Lykkens længst fortabte

evig grønne Ø!

Var det dig, der Skibet skabte,

drev det ud i Sø,

drev den stærke unge Kriger

ud for Stormes Fart,

ud til Rov af Gods og Piger

af en Fremmed Art?



Drømmeskib fra Sagnets Morgen,

Skib fra Daadens Dag,

fulgt af Sejren og af Sorgen -

Hæder om dit Flag!

Bar end Noahs Ark paa Kernen,

hvoraf alting gror,

kom Columbus hjem med Stjernen,

med den salte Jord.


Aaret i Danmark



    Paa Danmarks Mulde

    Sne og Vinterkulde

og lange Nætter længe skjuler Skatten.

    Og onde Vinde vifter

    ved Maaneskifter.

Og Hundestjernens Ild gaar gennem Natten.






    Hør Blæsten tuder:

    »Der er ingen Guder!«

Men Himlen tynger Hytten, truer Borgen.

    Og Barnet ser fra Puder

    de frosne Ruder,

et Dødens Eden i den røde Morgen.



    Men Regnbu'skæret

    staar en Dag i Vejret,

det alle Vaarens Farver vildt forjætter.

    Og Sang fra Fugletunger -

    og Fugleunger

og Korn velsigner Danmarks lyse Nætter.



    De klare Kilder

    sig i Græs forvilder,

og Kvæget staar i Tøjr til alle Sider.

    Mens Barnet gaar ved Grøfter

    og grønne Kløfter

og plukker Blomsterne i Lykkens Tider.



    Fra svungne Leer

    suser svage Veer,

men Slæt og Høst af Døden dufter sødligt.

    Og hjem langs Hegn og Dige

    gaar Karl og Pige,

mens alt i Solnedgangen smægter rødligt.



    Paa Danmarks Mulde

    Somrene er fulde

af Solens og af Jordens Gudegaver.

    Og Mand og Hustru hviler

    en Stund og smiler,

hvor Æblet hænger tungt i Bondehaver.






    Mod Danmarks Rige

    Bølgens Buer stige.

Det mumler ind fra Verdens frie Vande.

    De styrket har saa mangen

    med Vuggesangen

imellem Danmarks Land og alle Lande.


Tiden



Tiden ejes af Kloderne

og gribes af Mands og Kvindes

solbesværgede Jordsjæl,

der savner og tror at mindes

den inter-astrale Lykke,

der vist maa i Verden findes.


Stjernenatten



    Nat om Alverden!

Kloder i Smelten og Kloder i Hærden,

    Stjerne-Systemer,

Dybets utallige Ild-Diademer,

alle de snurrende Gnister i Himlen.



    Ud i det høje

ser jeg som Trold med et Trealens Øje.

    Ind i det sorte

vender jeg Blikket, og Nuet er borte.

Straalende Verdnerne slaar mig i Møde.






    Frem sig at svinge

ser jeg Saturn med dens Maaner og Ringe.

    Verdener vaage

ru i Orions forrygende Taage.

Spindelvæv hænger i Afgrundens Kroge.



    Aldrig ved Randen -

evigt jeg møder kun Mørket og Branden.

    Virkeligheden

blotter sin Ild, at jeg bedre kan se den,

nærmer sig vildt fra en Himmel som Graven.



    Vildsomt at vide,

mangen en Jord har nu Skyerne hvide.

    Natten fordølger

talløse Reder med Bjerge og Bølger.

Dage i alle Fortærelsens Farver.



    Helveder tindre

midt i den sorte Fortabelses Indre,

    ødsler med svimle

Drømme om salige Guder og Himle -

Virkeligheder i Vidder af Glemsel.



    Morgenens Rande

brænder sig frem over Have og Lande.

    Og mens vi stænge

Døren for Mulmet paa Marker og Enge,

strømmer nu Asiens Piger af Senge.




Jørgen Brønlund



Mer ene var aldrig

en Sjæl paa en Stjerne

end du foran Døden

i Isnattens Fjerne.



Og aldrig var Røsten,

der Hjerterne rører,

mer inderlig ene

med det, der ej hører.



Og aldrig gik træt Mand

mer hjemløs til Hvile

midtvejs i de maane-

forvildede Mile.



Da Vennerne tav

i de isede Ørke,

laa Verdens Mund lukket

moddigi dit Mørke.



Du kæmped dig frem

imod Gravens Munding

som fattigste Stormand

paa Jordens Runding.



Du gemte de hellige

Kort i dit Værge

med Isrigets fjerneste

Fjorde og Bjerge.



Og bar dem i Dødsmulm

og vaandefuld Færden

et Skridt mod de levende

Hjerter i Verden.






At Jorden ej raned

den Løndom tilbage,

som kostede eder

de kommende Dage.



Du hjalp med at maale

det yderste Øde, -

du maalte det dybere,

medens du døde.



En Gru fik du bragt os

fra Kvalen, der lides,

hvor Solen og Surtur

umælende strides.



Saa smertelig nær

har du bragt os det fjerne,

hvor stanset du laa

mod din stenhaarde Stjerne.


Bjørnstjerne Bjørnson



Fremtids-Disen drog hans Øje.

Mellem Fjælde, mellem Høje

sang han Lyst til Land at pløje.



Land, hvor Sol mod Bølgen iler,

midt i Engen Lykken hviler,

Norges friske Datter smiler.



Ud han sang, den store Seer,

Sætrens Liv og Høstens Leer,

Maanens Magt og Havets Veer.






Sang ny Verdner op af Vande,

sang med Gryet paa sin Pande

om nyt Liv i gamle Lande.



Hør, hvor Sangen alle Steder

fra de tusind Hjem sig breder,

som fra tusind Fuglereder.


Solskin i en Stue



Et stille Solskin hviler

hen over Gulv og Bord -

en maalløs Drøm, der Stuen

og alle Ting besvor.



Se Orchideens Blade

i Himmelrigers Blund.

Jeg føler mig som vaagen

paa Oceanets Bund.



Der svajer Græs og Grene,

og Vinden høres hid.

Det er af alle Tider

en eller anden Tid.



Hernede under Tyngden

og Luftens høje Sø

gaar Drømmen ind ad Ruden

for hos mit Sind at dø.



Alvidenhed forseglet

en Løndom her mig gav -

den gæster venligt Nuet

i en møbleret Grav.






Hist henne staar i Krogen

den gamle Lænestol.

Der sidder Isaac Newton,

vendt mod en Plet af Sol.



Tæt ind mod dette Vindu

staar alle Tiders Blaa.

Jeg ser det gamle Solskin,

som Isaac Newton saa'.



Og Lysets dybe Tavshed

forvirrer al min Ro.

Den døde Stue drømmer,

saa mine Planter gro.



Selv dæmrer jeg som Kimen

i en Gudindes Skød.

Og Verden er som Syner,

der ses i salig Død.



En Bogryg staar med falmet

tohundredaarigt Guld

og kalder med et Mæle

fra Munde under Muld.



O dyrebare Solskin,

som ingen Sjæl forstaar!

Lad denne Time dvæle

hos mig i tusind Aar.




De fire Aarstider

(Til Hr. Observator Torvald Køhl)



Foraar

Naar Nordens Lande sig mod Solen bøje,

det unge Foraar skrider over Høje.

Hun vinker Søndenvinden op at danse

og Barnet ud at binde Blomsterkranse.



Sommer

Staar Solen mellem os og Krebsens Stjerner,

i salig Søvn sig nærer Frø og Kerner.

Det næste Livets Flor det faldne følger,

og Ungdom svaler sig i Svulm af Bølger.



Efteraar

Men atter daler Lyset for vort Øje,

og Leen sabler Livet ned om Høje.

Sangfuglen rejser bort, og Græsset mørkner,

og Dyr faar travlt, før Agrene bli'r Ørkner.



Vinter

Stenbukkens Stjerner staar nu Sol bag Ryggen,

Sneriget daler ned, og lang er Skyggen.

Ved Bord og Lampe Jordens Børn sig sætter

og lukker Døren for de sorte Nætter.




Virkeligheden

Kantate ved Studentersamfundets Rusfest den 23. September 1911*



KVINDEKOR

Solglimt fra de gamle Floder,

der i Sagnets Eden flød,

ejed Moder efter Moder

i sit Øjes Ungdomsglød.

Af den Drøm, vort Køn har arvet,

blev vort eget Øje farvet.

     Smilets Glar og Graadens Vande

     dølger de fortabte Lande.



MANDSKOR

Muld og Hav vort Væsen drage

     med en større Klodes Skær.

     Jord, vi kalder: Kom os nær,

     og værvorivoreDage!

     Løndom, som i Græsset gror,

     Løndom, som i Bølgen bor!

     Fyld med Liv vor Længsels Skaaler!

     Giv os Sjæl afdineStraaler!



RECITATIV (Mandsstemme)

Ud af Elementerne strømmer Sjælenes Kræfter,

Sønner og Døtre følger Fader og Moder efter.

Øjne, som Skummets Øjne ved Havets Bred,

aabnes i Nuet og blændes af Evighed;

de stirrer mod Jorden i Tørst efter Tingenes Sandhed,

den slaar dem med Solskinsdagens syvfarvede Blindhed.

Virkelighed! Finder vi aldrigdig?

* Et indlagt ældre Digt er her udeladt




Ved blaa Søer gaar de blaaøjede Piger.

Lyshaarede Børn plukker Blomster paa Danmarks Diger.

Bakkerne spejler Agrenes Farver i Fjordene.

Duggede Brøl stiger i Dalen paa Hjordene.

Hvor det er fjernt og nær! En Dag af tusinde Aar -

en Dag, i hvis Frugtbarhed alt det forgangne staar.

Virkelighed! Finder vi aldrigdig?

Enge med dette Græs! Bølger ved disse Strande!

Eders Hemmelighed er de fortabte Lande.

Aarmillioners Lyst skinner i Kvindernes Sang,

naar de ved Barnets Søvn holder dets Vugge i Gang.

Unge Mænd og Kvinder! Grib Nuet! Se og hør.

Virkeligheden synes nær - som ingen Sinde før.



SOLO (Mandsstemme)

 Jeg staar i Dag paa Stjernens Hvælv.

     I mig dens Kræfter strømmer.

     Jeg føler Stjernen i mig selv,

     hvor alle Farver drømmer.

     De Drifter, som i Ungdoms Sang

     mod Himlens Vidder tindre,

     af dybe dulgte Kilder sprang

     i Jordens eget Indre.

     Af Muld og Hav sprang Livet frem

     i fjernt forglemte Tider.

     Til Muld og Hav gaar Livet hjem

     hver Gang det Døden lider.

     Og alle Ting, jeg kommer nær,

     har Dyb, jeg aldrig maaler.

     Ej røber Solen, hvad deer,

     men kun, hvordan de straaler.




     Dog nærmer Verden sig saa øm.

     Og Maanen over Haven

     er som fortabte Sjæles Drøm

     om Solens Skin - i Graven.

     Det er, som Sø i Sommervind

     og Danmarks grønne Dale

     staar spændt som Sluser mod mit Sind,

     vil briste ud i Tale.

     Det er, som Jordens Hav og Muld

     med alle deres Døde

     er med en Viden underfuld

     mig gaaet stumt i Møde.

     Det uudsigelige Land

     som Genfærd søger Sjæle.

     Og Stjerners Mulm og Stjerners Brand

     i mig vil have Mæle.



RECITATIV (Mandsstemme)

Unge Mænd og Kvinder! Grib Nuet! Se og hør!

Virkeligheden synes nær - som ingen Sinde før.

Hver ny Ungdom sætter Virkeligheden Stævne.

Gav den aldrig sig helt, gav den dog Kraft og Evne.

Hver ny Ungdom maa vindesitJorderige.

Derved nye Muligheder af Mørket stige.



SOLO (Kvindestemme)

     Vejen hjem til Jorden bar

     stundom om ad andre Kloder.

     Da Copernicus blev va'r

     Jordens Dans omkring dens Moder,

     sprang af Sindet andre Floder.






RECITATIV (Mandsstemme)

Den, der søger i Nuet efter den sande

Virkelighed, aner Fortids og Fremtids Lande.

Blodets Jernsang jubler mod bundløst Blaa

om Lykkens Nærhed. Eden vil genopstaa.

Æbletræet frister med Sommergaven.

Endnu gaar Eva stundom nøgen i Haven.



SOLO (Kvindestemme)

     Darwin øjned Livets Træ.

     Stammen stod bag Dødens Trone.

     Fra de tabte Landes Læ

     lød en overskygget Tone.

     Men i Nuet staar dets Krone.



RECITATIV (Mandsstemme)

Virkelighed! Paa Vejen til dig vi naaede

rundt om Jord gennem Tvivl og Storme og Fraade.

Afstand lærte du os ved Damp og Hjul at besværge.

Vort Blik har dvælet i Skyggen af Maanens Bjerge.

IditNavn letter Mennesket nu fra Muld,

og Luften vil mørkne og surre af de kommende Kuld.

Unge Mænd og Kvinder! Grib Nuet! Se og hør!

Virkeligheden giver Evner - som ingen Sinde før,

Virkeligheden, Gaaden, hvori vi lever og dør!



KOR

     Muld og Hav vort Væsen drage

     med en større Klodes Skær.

     Jord, vi kalder: Kom os nær,

     og værvorivoreDage!

     Løndom, som i Græsset gror,

     Løndom, som i Bølgen bor!

     Fyld med Liv vor Længsels Skaaler!

     Giv os Sjæl afdineStraaler!




Stormnat



Stormen langs Jorden fejer og strør

og tager af Natten Styrke.

Nu suger i hvert et Skorstensrør

Fortabelsens tørstige Mørke.



Luerne hopper i Kakkelovn

og danser paa tirrede Gløder,

gad hylle hele det sorte Sogn

i Skyer og Morgenrøder.



Stormen river en Dør paa Klem

og klager for bundløs Elende,

har alle Veers Vokaler i Gem

og jager mod Verdens Ende.



I Luften duver der fulde Sejl.

Nu søger Fortabelsens Flaade

de arme Straaler fra Maanens Spejl,

den sidste fortyndede Naade.



Men Maanen er borte, Natten mæt

af blindt henfarende Kulde.

Naar Bygen kommer, er Mørket tæt,

som om det var manet af Mulde.



Afgrundens Snekker raser forbi

Vinduers enlige Gnister,

og stundom høres en Lem slaa i

som Laag over møre Kister.



Luerne spiller paa Asken klart

og slikkende Tidsler forme,

gale af Lyst til en Himmelfart

med de usalige Storme.




Jylland



O Jylland, mod dine Sande

den dunkle evige Mumlen gaar

af Jordens rejsende Vande,

af slørede Røster fra Tidens Vaar.



Om Skibe, der kommer med Fangster,

gaar Skyggernes Jag under Havets Skyer,

som Tog af ilende Angster,

der flygter ind mellem Gaarde og Byer.



Mit Land med solgrønne Marker,

hvor Ko efter Ko slog Mulen i Græs,

hvor Solen og Vejret barker

den Haand, der strør Korn fra Aas til Næs.



Min Barndoms Fjordland, hvor Lærker

har kvidret sig ind i de saliges Blaa,

hvor Sejlenes solhvide Mærker

i Sværmerdrift mellem Kysterne gaa.



Hvor Tyrene brøler mod Østen,

naar Gryet lufter fra Jordens Rand, -

hvor Rugen helder mod Høsten

og Blomsten mod Natten. Min Barndoms Land.



Her gik mig de hellige Stjerner

forbi med hver sit evige Liv.

Da bøjed sig Aks og Kerner.

Da lagde sig Viddernes

Larm og Kiv.




En Moder


I



Ellen gik harmfuld

ved Mørkgaardens Høje.

Ungdom og Taarer

stod blaa i hendes Øje.



Tordenhatte stabled

sig himmelhøjt i Østen.

Gaarden sov til Middag,

træt og hed af Høsten.



Men Ellen gik alene

sommerklædt i Varmen.

Hørlige var Hjertets

Hammerslag i Barmen.



Se, Erik red af Gaarde,

rank paa Hesteryggen.

Hovene de haarde

slog ned i Hesteskyggen.



Hen jog han over Ager

og Vejen ned mod Fjorden,

som Drivskyen jager

sin Skygge over Jorden.



Den vilde Erik Mørk!

Han standsede dernede.

Ellens Ungdom svulmede

af Sødme og Vrede.







Den smukke Erik Mørk!

Han svang sig af Hesten

ved Bredden, hvor Vandene

var blaa af Sommerblæsten.



Hendes Bryster steg frem

til de fuldeste Buer.

Hun vred sig i Sorgernes

sødeste Luer.



Han klædte sig af

og vandred ud i Fjorden,

der eet med Havet danner

et tungt Beslag om Jorden.



Ellen sank ned

til Højens grønne Side,

bed sin Arm til Blods

og blotted sig af Kvide.



Stirred mod hans hvide

Ryg i de blaa Strømme:

»Gud, tag din Pisk i Haand

og lær ham ret at svømme.«



Ak Maj - ak Juni ....

det var ikke blot Minder.

Det drak af hendes Hjerte,

saa det saas paa hendes Kinder.



Al Lykken var nu Løgn, -

men som Løgne kan tindre!

Og Sandheden, Sandheden

sov i hendes Indre.



Med graadsalte Øjne

saa vrede, saa ømme







fulgte hun den hvide

Ryg i de blaa Strømme.

- -



Ak Maj .... ak Juni ....

hvor kort .... og hvor længe ....

da sammen de fulgtes

leende til Senge.



De frodige Nætter

om Jorden derude

stod som brunstige Blik

imod Kammerets Rude.



Sommervinden strøg

sin Sorgløshed mod Muren.

Selv Kamrets bløde Mørke

var svangert som Naturen.



I Drømmeriets Vildnis

har Elskoven hjemme,

hvor Lykken aander rygende,

men ej har Vid og Stemme.



Blikket lammes af

det uudgrundeligt nøgne.

To Sind strømmer sammen

under lukkede Øjne.



Det dagklare Øje,

der dømmer og ser,

dummes af det Under,

at Skabelsen sker.



Den frugtbare Lykkes

Livskilder glider

gennem Underverdnens Nat

fra Oprindelsens Tider.







Aa disse lyse Nætter

med Glæden forborgen ...

Legemer, der stedse

blev hvidere af Morgen.



Med drukne Øjne

hilste de Gryet -

ny Himmel, ny Jord,

Alverden fornyet.



Haa, Livets Lovsang

laa løs i Kværken

paa Gærdesmutten

og Gøgen og Lærken. -



Han var Arving til Gaarden,

skulde giftes med Penge.

Taabelige Bondetøs,

at gaa med ham til Senge! -



Forbandet, forbi!

Hvad hjalp alle Taarer?

Men hvem der dog endnu engang

blev Kærligheds Daarer!



Hun drømte og græd,

til Leerne blev hvæsset.

Skyggen af en Fugl

fôr hen over Græsset.



Mellem lange Skyer

den solblaa Himmel

strakte sig hen

i Tange og Strimmel.



Op at binde Neg

deromme bag Haven ...







Nej. Om de saa slæbte

hende lige i Graven.



Hun løb over Marken

til et Krat i et Hjørne

og gemte sig i Skjul

af krogede Tjørne.



Nu kunde de lede

og larme og bande.

De tirred hendes Vrede

til Bægerets Rande.



Hun laa i en Skraaning

og saa' over Vidder

mod Verdner af Kornneg

og Himle af Kvidder.



Der nikked en Smørblomst

imod hendes Pande,

en blind fra den straalende

Saligheds Lande.



Den bragte hende Slummer

og Drømme saa søde

af tankeløs Sommer

og graadmild Grøde.


II



Støt staar alt og viger.

Knapt Nuet er til Stede.

Den Sol, som nu er oppe,

vil snart være nede.







Mens Dagene tændes

og Dagene slukne,

alt levende befarer

den Strøm, hvor det skal drukne.



Den Dag, du længtes efter,

den kom og forlod dig.

Den Dag, som du frygter,

den flyver imod dig.



Og det blev Oktober

med Aftenrødme

fra Solnedgange

af sygelig Sødme.



Erik var rejst,

og Ellen gik ene

i dunkle Tanker

blandt døende Grene.



Ellen var flygtet

fra Folkestuen.

Hun hævede Brystet

mod Himmelbuen.



Inde sad Karlene

og gloed som Tyre.

Og Pigerne kunde ej

Latteren styre.



Og selv i Søvnen

huggede Høgen.

Hun drømte, de saa' hende

tyk og nøgen.



Solen stod rød

paa Bakkekammen.







Og ømme Skyer

blev spejlet i Dammen.



Pinte det Jorden

at lægge det sidste

tynde Sommerens

Purpur i Kiste?



Aa - hvem der var Barn ...

en Aften - hjemme ...

Da mærked hun Jordens

milde Stemme:



»Mit Barn! Er du mødig

af Spot og Smerte -

da kan jeg dulme dig

hele dit Hjerte.



Jeg er nem at finde

til Senge i.

Jeg har aabne Døre

ved Vej og Sti.



Jeg har stærke Træer

i Mørkgaardshaven -

og mørke Kilder

i Mergelgraven -«



Hun syntes, hun ned

i Jorden gled,

mens Kirken ringede

Solen ned.



Men atter mærked

hun Muldens Stemme:

»Vil du hellere Barnet

hos mig gemme?







Der skal det hverken

ha' Føde eller Klæder.

Og det bliver ikkun

een Gang det græder -«



Hun søgte et Halmstraa

i Himmelbuen.

Men hun maatte flygte

til Folkestuen.


III



Novemberdagen klædte sig

i rørende Straaler.

Da rysted hun Mørkgaardens

Muld af sine Saaler.



Hun lejed sig en Hytte,

en arm og ensom Bolig.

Saa stænged hun Døren -

aa, Stuen var saa rolig.



Hvor her var godt at sove

i Graad og vildsom Vaande -

at ligge som en Kornmark

og kun drage Aande.



Hun sov i et Døgn,

som aldeles forsvunden.

Som i Muld eller Moders Liv

var Tiden henrunden.



Hun sov, som Lyset slukkes,

naar Aftenen endes,







vaagned, som Ruden dugges,

naar Dagene tændes.



Aa - ned igen i Dybet,

der føder Morgenrøden -

det moderlige Mulm

før Livet og bag Døden.



Men Solen staar lavt

over Bakken i Ruden,

bestraaler hende Haaret

og Panden og Puden.



Hun aabner sin Særk

og ser paa sine Bryster:

Kom, Verden, og kys -

eller spot, hvis dig lyster!



Hun strækker sig og gror

af den himmelblaa Naade,

ligger nøgen og tror

paa den gavmilde Gaade.



Hun er saa træt af Sorger,

saa Tankerne hvile,

saa hun faar Kraft at svulme,

at glemme og at smile.



Og Hjertet, som pumper

sin Ungdoms blinde Floder,

veed knapt, om det lever

i Barn eller Moder.



Og Drømmenes Bobler

gennem Tankerne stige,

bristende i Skæret

af Himlens blaa Rige.







Hun synker i den Søvn,

hvor de skyldfri snorke.

Hun drømmer om Sommerskyer

og flyvende Storke.



Om Solen, som den skinner

paa badende Kroppe,

naar Kornet staar og vugger

med tyngede Toppe.



Naar Børnene løber

barbenede paa Agre,

og hvide Sommerfugle

mellem Børnene flagre.


IV



Graa Dage, Regn og Taager -

lidt Sol i Middagsstunder.

Og Ellens Sind laa svimmelt

imellem Gru og Under.



Snart sang det med Sødme

i alle hendes Aarer.

Snart sank hendes Hjerte

i Søer af Taarer.



Det viste sig svært

at lukke Verden ude.

Stænged hun Døren,

saa keg man ved en Rude.



Snart een, snart en anden

af dem, som hun kendte,

kom ind for at vejre,

hvor snart det var i Vente.







Hun tav. Og taalte Øjne,

hvis Blink var som Knives.

Hun mødte dem, som den,

der har Lov til at trives.



Hun nærmede sig ingen.

Saa turde hun vel mene,

at hun havde Lov

til at leve alene.



Men nej. Alverden

Forklaring maatte kræve.

Hun banded gennem Taarer -

og lærte at væve.



Og Søgning fik hun.

Nysgerrige Koner

mangled Mile af Tøj

og blev skattede Spioner.



Og Ellen fornam

deres voksende Glæde,

jo sværere det blev hende

Væven at træde.



Og Dristigheden steg,

som Bæltet sig strammed.

Men Ellen behændig

al Visheden lammed.



Det var ikke fri,

at de ytrede Vrede.

De undte hende Søgning

og stod med alt tilrede -



Dog naar de aabned Døren,

saa lukkede hun Sjælen.







Og ingen fik bragt

hendes Nakke under Hælen.



Selv Tugten og Trøsten

aldeles brændte inde

for Præsten, som mødte

med en Menighedskvinde.



Der var svangre Koner,

som til Tak for deres Møje

havde skimtet en Braad

af Haan i hendes Øje.



Sladdren sled sig hæs

i Forargelsens Drage.

Men hun skulde bare vente:

Der var Faktum tilbage.


V



Vinteren blev mild.

Og en blæsende Aften

begyndte Ellens Veer -

hvor fik hun nu Kraften?



Og alt hendes Stivsind -

nu skulde det vel smuldre.

Hvem kunde bære

den Haan paa sine Skuldre?



Før hævede hun Modet

med syv Pigers Styrke

og skubbed denne Stund

i det yderste Mørke.







Men nu - nu var det Stunden.

Og Mørket laa om Hytten.

Al Kraft var brugt og svunden.

Hun laa i Angst og Lytten.



Aa - kom der blot ingen

de allerførste Dage.

Hun tændte ikke Lyset

og voved knapt en Klage.



For tiende Gang

gik hun hen for at mærke,

om Slaaen var for Døren,

om Øsknerne var stærke.



Hun laa igen paa Lejet,

som under Jorden nede:

Saa kom, du lille Barn,

din Moder er rede!



Da tog det i Døren.

Hun fôr i Angst fra Puden.

Nej. Her kom ingen ind.

Her var ingen buden.



Hun spændte sine Tænder

haardt imod hinanden,

fordi hun mærked, Skriget

stod hendes Sjæl til Randen.



Hun laa som Døden tavs,

det hug i Hjertets Sluse.

Hun øjned gennem Vindvet

Gnister i andres Huse.



Det tog paany i Døren:

Aa - væk fra dette Helved.







Men hun laa strakt paa Lejet

og stirrede og skælved.



Nu kaldtes hun ved Navn.

Men hun svarede intet.

Saa hørte hun en Ed,

savtakket og flintet.



Blæsten tog paa

saa jammerlig at tude.

Aa - Stuen var jo mørkere

end Verden derude.



Øverst i Vindvet

laa Himlens blinde Vaade -

Himmel uden Drømme,

Nat uden Naade.



Veerne stinged,

og Stjerner stak som Syle

gennem hullede Skyer,

saa Mørket maatte hyle.



Paa Pinslernes Mark

Helheste gik for Ploven.

Og Satan gik paa Vejen

og dumpede med Hoven.



Hun lytted med et ulmende

Skrig i Aandedraget.

Det var vel kun et Træben

der slog med Jernbeslaget.



Og Angster og Smerter

tog fat for fuldt Orkester.

Og der var Bal i Helvede,

og hun var blandt dets Gæster.







Det Skrig, som havde ulmet

saa hedt i Aandedraget -

det hug nu Ildtungerne

i Loftet og Taget.



Aa - nu blev det stille,

og hun løb fuld af Glæde.

Af Mathed og Salighed

maatte hun græde.



Hun rakte hen til Bordet

for Lyset at tænde:

Lad kun Alverden komme,

lad Lyset kun brænde!



Snart græd en lille Dreng

i Moderens Arme.

Hun selv var en grædende

Verden af Varme.



Herregud! Hvi havde

hun været saa bange?

Det var jo ej saa svært.

Og det hændte saa mange.


VI



Det fløj over Sognet

paa glitrende Vinger.

Ravnene fik Ret.

Og Sejrens Harpe klinger.



Forhærdet, forskruet

og uden Hjælp og Varsel

havde Ellen i Nattens Mulm

og Ensomhed »gjort Barsel«.







Hvad havde hun vel ment

med sin Dølgen og Forhærden?

Skulde Fødslen været Løgn

og Ungen ud af Verden?



Det havde Gud forbudt. -

Hu hej og Hosianna! -

Hun havde vel fortrudt

og trængte nu til Manna.



Befriet aanded op

hver ædel Mand og Kone.

Naturens Lov stod fast

endnu i Sladdrens Zone.



Man hvæssed Klo og Næb,

skønt - ak - med Sorg og Smerte.

Man fejred hendes Fald

med Brystet fuldt af Hjerte. -

- -

Men Ellen lo i Dybet,

forklaret efter Kvalen,

og var for Barnets Læber

et Kildespring i Dalen.

- -




RUBÁIYÁTafOMAR KHAYYÁM

Oversættelse efter Edward Fitzgerald's engelske Gendigtning








Indledning


IOM OMAR

Medens Omar Khayyám's Rubáiyát i Edward Fitzgerald's Gengivelse gaar sin Sejrsgang over hele den engelsktalende Verden, og i andres Oversættelser ogsaa er naaet ind paa adskillige andre Sprogomraader, er denne mærkelige Poet, Astronom og Matematiker kun lidt kendt i Norden.

Abu-'l-fat'h' Omar var Søn af Ibrahim Khayyám (Khayyám betyder Teltmager) og fødtes i Naishápúr i den persiske Provins Khorassán; han døde sammesteds i Aaret 1123. Som Videnskabsmand har han bl.a. gjort sig bekendt af sin Medvirkning ved Kalenderforbedringen samt af sine astronomiske Tabeller. En Afhandling af ham paa Arabisk om Algebra er udgivet paa Fransk.

Som Poet tog Omar Tilnavn efter sin Faders Haandværk. Om han selv en Tid har dyrket dette, vides ikke med Sikkerhed.

   Et Sagn fortæller, at Omar og to af hans Venner i deres Ungdom havde lovet hinanden at dele det Held, der maatte blive en eller flere af dem beskikket. En af dem blev Vezir hos Sultanen og indfriede sit Løfte. Omar bad om at maatte leve i en Krog under hans Lykkes Skygge for at udbrede Videnskaben. Hans Ønske blev opfyldt, og han fik aarlig 1200 Guld-Mithkál'er fra Naishápúr's Skatkammer.


IIOM FITZGERALD

Edward Fitzgerald var af irsk Adelsslægt, født i Bredfield i Suffolk 31. Marts 1809. Han har indført adskillige Værker fra andre Sprog i Engelsk, men her skal kun omtales hans fortræffelige Gendigtning af Omar's Rubáiyát, det Værk, der, især efter hans Død, har bragt hans Navn - tilligemed Omars - Verden rundt. Første Udgave af Rubáiyát udkom 1859 og indeholdt 75 Strofer, tredje og fjerde






(1872 og 1879) indeholdt 101 og mange af disse betydeligt ændrede fra den oprindelige Udgave.

   Om Fitzgeralds Forhold til de originale Vers er der givet udførlige Oplysninger i Mr. Heron-Allen's Værk: »Edward Fitzgerald's Rubaiyat of Omar Khayyam with their original Persian sources, collated from his own MSS. and literally translated by Edward Heron-Allen« (1899).

   Af tredje Udgaves 101 Strofer har H.-A. fundet, at 49 er tro og skønne Gengivelser af tilsvarende Strofer hos Omar, 44 kan henføres til to eller flere af de originale, 2 er inspirerede af Omar-Oversættelser, som Fitzgerald har set, 2 er afledte fra Hafiz' Oder, 2 fra et persisk Digt, og 2 afspejler hele det originale Digts Aand. H.-A. kommer til følgende Hovedresultat: »En slet og ret Oversættelse er det ikke, men en Oversættelse i den mest kunstneriske Forstand er det tilvisse.«

   Prof. Ch. E. Norton siger: »Fitzgerald kan kun kaldes »Oversætter« i Mangel af et bedre Ord, et, som skulde udtrykke den poetiske Transfusion af en poetisk Aand fra et Sprog til et andet, og af Originalens Ideer og Billeder til en Form, ikke altid forskellig fra den oprindelige, men med Hensyn til Tid, Sted, Skik og Aandsstadium fuldstændig tilpasset til de nye Forhold, hvorunder de genfremtræder. Det er et Værk af en Poet, inspireret af en Poets Værk, ikke en Oversættelse, men Genfødelsen af en poetisk Inspiration.«

   Iøvrigt gives interessante Oplysninger om Omar og de originale Rubai i Arthur Christensens »Muhammedanske Digtere og Tænkere« (G. B. N. F. 1906).

   Edward Fitzgerald døde 1883.


IIIOM RUBÁIYÁT

Rubai eller den firelinjede Strofe med enten alle Linjer rimende eller oftest 1., 2. og 4. var en almindelig Digtform i Persien. En Rubáiyát (Rubaisamling) var ikke at betragte som et sammenhængende Digt, men mere som en Samling Enkeltvers af epigrammatisk Natur. Meget ofte benyttedes Rubaiformen til at udtrykke






»Strøtanker«. I Omar Khayyáms Rubáiyát forbindes dog her ved Ordningen af Stroferne og ved det Livssyn, de alle saa stærkt farves af, nogenlunde de enkelte Vers til et Hele. I nærværende Gengivelse har der af dette Hensyn fundet et Par Ombytninger Sted, men Fitzgerald har i sin Oversættelses første og sidste Udgave en ret forskellig Ordning af Versene. I Hovedsagen er Ordningen her foretaget efter »Fourth Edition«.

   Omar Khayyám er en Lovpriser af Nuet, afIdag, og han hylder Livsglæden i Vinens og Rosernes Skikkelse. For at bruge et dansk Ordspil: han holder sig til »den Fugl, han har i Haanden«. Men ikke desto mindre har han svært ved at faa Øjnene fra »de ti paa Tagene«. Og netop denne sidste Egenskab hos ham giver hans Digtning dens største Værdi. Hans »Nu« har dets store Rigdom i den vide Udsigt. Og hans Fortabelse i Nuet og Vinen føles nærmest som et Glip med Øjnene af og til, mens han stirrer energisk efter det tabte og det kommende.

   Allerede i Fitzgeralds Levetid udkom en fransk Oversættelse fra en persisk Tekst, indeholdende 464 Rubai. Oversætteren MonsieurNicolas, fransk Konsul i Resht, opfattede Omar som en Súfi-Poet, en Mystiker, der brugte Vinen som det guddommeliges Sindbillede. Msr. Nicolas oversætter ogsaa overalt »Vin« ved »Gud«.

   Fitzgerald fører imidlertid i et Forord til Tredje Udgave et vægtigt Forsvar for sin Opfattelse af Omar som netop en Modstander af Sufismen, en muhammedansk Fritænker. Der findes jo ogsaa i Versene adskillig Spot mod Sekterne, mod de »lærde« og »hellige« Mænd.

   Indvirkning af den franske Oversættelse synes dog at kunne spores hos Fitzgerald. F. Eks. i 2. Rubai, hvor han i Første Udgave har følgende:



»I heard a Voice within the Tavern cry:

»Awake, my little ones, and fill the Cup,

Before Life's Liquor in its Cup be dry.««

De to sidste Linjer er i hans sidste Udgaver ændrede til:



»When all the Temple is prepared within,

    Why nods the drowsy Worshipper outside?«






I flere Tilfælde forekommer Versene i den første Udgave mig bedre end i 3. og 4. Udgave.

   F. Eks. 1. Strofe i 1. Udg.:



»Awake! For Morning in the Bowl of Night

Has flung the Stone that puts the Stars to Flight!

And lo! The Hunter of the East has caught

The Sultán's Turret in a Noose of Light.«

I 4. Udg. lyder den:



»Wake! For the Sun, who scatter'd into flight

The Stars before him from the Field of Night,

Drives Night along with them from Heav'n, and strikes

The Sultán's Turret with a Shaft of Light.«

Jeg har derfor efter frit Skøn fulgt snart den ene, snart den anden af Fitzgeralds Varianter, hvorfor min Gengivelse undertiden for dem, der kun kender Optryk af »Fourth Edition«, maaske kan være lidt vanskelig at genkende. For imidlertid at lette Identifikationen af Stroferne har jeg over hver Rubai anført, hvilken Udgave jeg har benyttet ved Oversættelsen - for saa vidt der var væsentlige Uoverensstemmelser mellem Udgaverne -, idet A betegner »First Edition«, B »Fourth Edition«. Undertiden har jeg taget Hensyn til begge Varianter. De paagældende Strofers Numre i den engelske Tekst er vedføjet Bogstaverne.

   Den foreliggende Oversættelse er et Udvalg af de engelske Vers. En Del af disse syntes mig nærmest at gentage andre og enkelte forekom mig mindre væsentlige for Totalindtrykket. Afdelingen »in the Potters House« er helt udeladt.

   Øvrige Oplysninger vedrørende Forholdet mellem den engelske og nærværende danske Tekst maa søges i Noterne sidst i Bogen. Ligeledes Forklaringen paa forskellige persiske Navne og Udtryk. En Del af Noterne er baseret paa Fitzgeralds egne Noter, mens enkelte er nye. Nærmere Redegørelse herfor tror jeg ikke har Interesse.

Marts 1912

THØGER LARSEN





Rubáiyát af Omar Khayyám



>I (A 1)

Vaagn op! En Morgen slyngede paany

den Sten, for hvilken alle Stjerner fly.

Og Jægeren fra Øst har fanget ind

Sultanens Taarn i røde Baand af Gry.



2 (A 2)

Jeg rørt af Dagnings venstre Haand har drømt,

en Stemme kurrede i Kroen ømt:

»Op mine smaa, og kom med eders Skaal,

før Fadet for den bedste Vin er tømt.«



3

Ved første Hanegal en søvnig Trop

bad udenfor: »Saa luk da Døren op!

Vor Tid er kort - er den een Gang forbi,

vi vaagner aldrig mer ved Morgen op.«



4

Nu vækker Nytaar gammel Drift af Blund -

den tankefulde fandt en ensom Stund,

mens Moses' »hvide Haand« af Vaarens Gren

sprang ud - og Jesus aanded op af Grund.



5 (A 5, B 5)

Irám er med dens Roser sunken ned,

og Jamshyds hellige Skaal, hvor ingen veed.

Men endnu svulmer Druen som tilforn,

og mangen Have gror ved Søens Bred.







6

Og David tier. Men med Kvidder fin

paa Pehlevi om »Vin, Vin, Vin -rødVin!«

styrker en Nattergal den stille Gløds

Inkarnation i Rosernes Karmin.



7

Nu er det Foraar! Fyld vor Skaal til Rand!

Kast Angers Vinterdragt i Vaarens Brand!

Thi Tidens Fugl har kun saa kort en Vej -

og se! dens Skygge jager over Land.



8 (B 8)

Baade i Babylon og Naishapur -

baade, naar Vin er sød, og Vin er sur -

vil Livets Drik bortsive Dryp for Dryp,

og Livets Løvfald venter al Natur.



9 (A 8)

Hver Dag vil vække Blomster, skabe Frø.

Hver Dag vil Blomster henad Jorden strø.

Vor Sommermaaned, som gav Rosen Liv,

vil lade Kaikobad og Jamshyd dø.



10 (A 9, B 10)

Ja, lad dem dø. Og følg saa med mig, du!

Lad fare Kaikobad og Kaikhosru!

Lad Zal og Rustum prale, som de vil!

Tænk ej paa Hatims Nadver mere nu!



11 (A 10)

Saa vandrer vi, hvor Græsset sparsomt staar,

paa Grænsen mellem Ørk og Agres Vaar.

Hvor ingen ænser Sultan eller Træl,

ynker vi Sultan Mahmuds høje Kaar.







12 (A 11)

Her - kun et Brød - og under disse Træer,

lidt Vin og nogle Vers - ogdigisær,

dig ved min Side syngende i Ørk,

og vi har Paradis i Ørknen her.



13 (A 12, B 13)

Hvor jordisk Magt er herlig, tænker somme.

Og andre: Vilde Paradis dog komme!

Tag Pungen i din Haand, stryg alle Krav,

agt intet Bulder fra den fjerne Tromme!



14

Se Rosen, hvor den ler - lyt til dens Ord:

»Latter skal fylde Verden, mens jeg gror.

Tilsidst jeg river Kvasten af min Pung

og strør dens Rigdom paa den grønne Jord.«



15 (A 16)

I dette store Karavanseraj,

hvorDagogNatsom Porte aabner sig,

sad Sultan efter Sultan i sin Pragt

sin Time eller to - og drog sin Vej.



16

Løven og Øglen ejer hvert Gemak,

hvor Jamshyd fordum funklede og drak.

Uænset stamper nu Vildæslets Hov,

hvor Bahram Jæger Jorden om sig trak.



17

Mon nogen Sinde Rosen blev saa rød

som der, hvor Kongeblod i Mulden flød.

Jeg synes, hver en Havens Hyazint

har døde Pigers Taarer i sit Skød.







18

Og dette ømme Græs, som Vaaren nys

gav Flodens Bred, hvor vi os hviler - tys -

o, hvil dig varligt, thi maaske det sprang

fra Læber, der engang fik ømme Kys.



19

Min Elskede! Fyld Skaalen, hvorIdag

er fri for Fremtids Frygt og Fortids Nag.

Imorgen?Da er jeg kanske Mig Selv

med syv AartusindersIgaarlagt bag.



20

Se - nogle, til hvis Fane dyrt vi svor,

de bedste, Tiden saa' ved Livets Bord,

har drukket Skaalen ud en Omgang før,

og een for een krøb stille under Jord.



21

Og vi, som morer os og larmer nu

i Stuen,deforlod - ja jeg og du

maa ogsaa bort. De næste nærmer sig.

Og Somrene vil blomstre da, som nu.



22

Lad os fuldende det, hvorfor vi stred,

før ogsaavii Støv er sunket ned,

er Støv i Støv og under Støv - og glemt

al Vin, al Verden og al Evighed.



23

Til dem, der gør sig medIdagBesvær,

og dem, der rastløst modImorgenser,

raaber en Muezzín fra Mørkets Taarn:

»I Daarer! Ingen Løn I finder der.«







24

De hellige og vise Mænd, hvis Ord

omde to Verdenersaa vide fór,

var smaa Profeter. Talen blev til Spot,

og Taleren fik Munden fuld af Jord.



25

Jeg gik, da jeg var ung, med ivrigt Sind

til hellige og lærde, hvor et Spind

af Argumenter hang - men altid kom

jeg ud ad samme Dør, hvor jeg kom ind.



26

Jeg hjalp dem Visdoms Kerner ud at saa

og ventede de nye, grønne Straa,

men denne Kundskab blev min hele Høst:

»Jeg kom som Vandet, skal som Vinden gaa.«



27

Hvorforjeg kom hertil, jeg aldrig tyder.

Og ejhvorfra:Jeg lever. Bækken flyder.

Jeg drager bort, som Vinden gennem Ørk -

hvorhenveed ikke jeg. Jeg dør. Jeg lyder.



28 (A 31)

Fra Dybets syvende Port jeg Slaaen skød,

steg til Saturn, mens undervejs jeg brød

saa mangen Gaades Segl, men ej det Segl,

der lukker for vor Skæbne og vor Død.



29

Der var en Dør, min Evne aabned ej,

en Taage, hvor omsonst jeg søgte Vej.

Jeg syntes, du og jeg blev nævnt en Stund.

Saa talte ingen mer om dig og mig.







30 (B 33)

Jorden var tavs, og Havet stønned mat

i Sørgekaabe, stumt og gudforladt.

Tavs drejed Himlen sig med sine Tegn

formummede i Slæb af Dag og Nat.



31 (B 34)

Da fra det DIG I MIG, som hyller ind

bag Slør sin Virken, bad jeg: »Giv mit Sind

en Lygte her i Mørket.« Og det lød

som fra derude: »JEG I DIGer blind.«



32 (A 34)

Da greb jeg denne Skaal af Jordens Ler,

at smage Sandhed, skjult i hvad jeg ser.

Og Skaalen mumled: »Drik, mens du er til,

for - een Gang død - du ser mig aldrig mer.«



33 (A 35)

Jeg tænker, Skaalen, som med sløret Røst

gav Svaret, drak engang af Livets Lyst.

Jeg kyssede dens kolde Læbe ømt:

»O kys mig ofte, Skaal, og skænk mig Trøst!«



34 (A 37)

Ja, fyld min Skaal! Hvi spilde mere Mod

paa Tid, som skubber Verden fra vor Fod?

UfødtImorgenog et dødtIgaar-

hvi ænse dem, naar blotIdager god?



35 (A 47)

Og ender Vin og Kyssets Salighed

i dette Intet, hvori alt gaar ned -

lad dig kun blænde! Intet er du selv,

og mindre bli'r du ej i Evighed.







36 (B 43)

Naar Englen med det sorte Bægers Blink

da finder dig ved Flodens Sommerbrink -

kys kun den Skaal, som gør din Mund til Muld,

og tøm den uden Skælven paa hans Vink.



37 (B 44)

Thi kunde Sjælen Støvet af sig flaa

og nøgen ride rundt i Himlens Blaa -

var det ej Skam, var det ej Skam forden

i Lerets Hylster længere at gaa?



38 (B 45)

Det er kun Teltet, hvor en Sultan bor

en Dag paa Vej til Riget under Jord.

Sultanen rejser, og en sort Ferrásh

bereder Teltet for en ny Beboer.



39 (B 46)

Og frygt kun ej, at Livet efter vort

vil miste noget, naar vi rejser bort.

Den evige Sáki har af Bobler blæst

utallige lig os - og farer fort.



40 (B 47)

Naar du og jeg forlængst bag Sløret gled,

o - lang lang Tid vil Verden vare ved,

mens den kun huskervortGoddag - Farvel,

som Havet husker Stenen, der sank ned.



41 (A 38, B 48)

En Ørkenfærd i bælgmørk Evighed,

et stakket Hvil paa Livets grønne Bred -

Dødsskyggens Karavaner er i Drift

modIntetsMorgengry - af Sted, af Sted!

- -







42 (B 50)

Et Haar maaske adskiller Falsk og Sandt;

maaske et enkelt Ciffer, ingen fandt,

var Nøglen til de skjulte Skatte - ja

kanhændeMesterengik midt iblandt.



43 (B 51)

Han Selvfordulgt i alles Aarer gaar;

han gækker al den Søgen,viformaar,

tager hver Ham - fra Máh til Máhi - se,

han skifter dem, de dør; menhanbestaar.



44 (B 52)

Et Gaaders Nu - saa svinde som et Skælv

i Mørket udenom hans Dramas Hvælv,

hans Drama, som til Evighedsfordriv

han digter, spiller og betragter selv.



45 (B 53)

Men om forgæves ned mod Jordens Ler

og op mod Himlens lukte Dør du ser

i Dag, mens du erdig- hvorledes da

i Morgen, naar du aldrig bli'rdigmer?



46 (B 57)

- -

Om mine Regnestykker Rygtet gaar,

at de har skabt et mer nøjagtigt Aar -

ak nej: jeg strøg kun af min Almanak

Ufødt og Dødt:ImorgenogIgaar.



47 (B 55)

Jeg holdt et Gilde nys med Svir og Sang,

idet jeg gifted mig for anden Gang -

bar gammel gold Fornuft af Sengen ud

og gav til Rankens Datter Brudens Rang.







48 (B 59)

Thi Druen har Logik, som spøgefuld

slaar alle hidsige Sekter helt omkuld -

den kaade Alkymist, som i et Nu

forvandler Livets graa Metal til Guld.



49 (B 64)

Hvor sælsomt, at de mange, som før mig

befôr den Dal, som Solen kender ej,

blev alle borte. Jeg har aldrig hørt

fra nogen, der har vandret denne Vej.



50 (A 26, B 63)

Kom til Khayyám den vise hid og hør:

Een Ting er vist, at Liv er Sus i Rør.

Een Ting er vist, og alt det andet Tant:

Den Blomst, som een Gang blomstred, evigt dør.



51 (A 45)

Lad Kævlet koge! Gaa af Taabens Vej,

naar han med Universet gør Staahej!

Og lad os øve - i en Vrøvlets Krog -

den muntre Leg, som overdriverdig!



52 (A 46)

Thi mellem Himlens Hvælv og Jordens Ring

et Intet staar forklædt i alle Ting.

Og i en Sal, hvis Lampe er en Sol,

gaar vi som Skyggebilleder omkring.



53

Drivkraftens Finger sine Skrifttegn snor.

Om al din Kløgt og Fromhed den besvor,

den aldrig strøg en skreven Linje bort -

og al din Graad ej tvætter ud et Ord.







54

Det første Ler i Jordens første Land

har givet Stof til Jordens sidste Mand.

Og Verdens Skabelse skrev selv den Bog,

som Dommedagen truer med sin Brand.



55

Du, som af muddret Ler gav Manden Liv

og gav ham Eden, Slangen og - en Viv!

Naar han for dig af Synder sodet staar,

tilgiv hinanden, du og han - tilgiv!



56 (A 67)

Aa, ræk mig Vin i Livets Aftenrødt,

tvæt mig deri, naar Legemet er dødt -

lad mig begraves, klædt i Rankens Løv,

og ved en Haveside hvile sødt.



57

Da slynger jeg en Snare af min Duft

om dem, der gaar forbi i Dagens Luft,

saa mangen Troende skal svimle om

imellem Salighed og sund Fornuft.



58

Hver Afgud, jeg har dyrket mangen Gang,

har gjort min Færd i Verdens Øjne vrang,

druknet min Ære i saa flad en Skaal

og solgt mit gode Rygte for en Sang.



59

Ja, - Bod og Bedring tit, mens Tiden fôr,

jeg svor, men var jeg ædru, naar jeg svor?

Og stundom kom der Vaar - og Rosers Væld,

og alle Sorgens Pjalter sank til Jord.







60

Ak ve, at Vaaren skulde visne bort,

at Ungdoms søde Digt var altfor kort!

Den Nattergal, som nys i Grenen sang -

hvor kom den fra, til hvad mon den fløj bort?





Aa kære! Fik vi Fatums Vingefang,

greb vi i Farten Verdens usle Gang,

slog alt itu og skabte alt paany -

paany, men mere efter Hjertets Trang.



62 (A 74, B 100)

Se Himlens Maane over Havens Træ!

Hvor ofte vil den skifte Ny og Næ?

Hvor ofte vil herefter Maanens Blik

forgæves søge mig i Havens Læ?



63 (B 101)

Og gaar lig Maanendui det Palads,

hvor Vaarens Gæster tog som Stjerner Plads

rundt mellem Græs - og, Sáki, staar du mild,

hvor jeg skød Blomst - vend ned det tømte Glas!

Tamám





Noter

2.Dagningens venstre Haand, senere ændret til »Den falske Dagning« - en Lysning over Horisonten før den sande Dagning, velkendt Fænomen i Østerlandene.

4.Nytaaretbegynder i Persien ved Foraarsjævndøgn.

Moses' hvide Haand(2 Mos. 4,6) betegner Blomstring. Perserne mente, Jesu helbredende Magt boede i hans Aande.

5.Irám, plantet af Kong Shaddád, og nu sunken et Steds i Arabiens Sandørkener.

Jamshyd's hellige Skaalkaldes i den engelske Tekst »Jamshyd's Seven-ring'd Cup.« De syv Ringe var Symboler paa de 7 Himle, de 7 Planeter, de 7 Have osv. Den var en »Divining Cup« (Spaadomsskaal eller Tempelskaal).

6. I den engelske Tekst (B) staar:



            -»Wine! Wine! Wine!

     Red Wine!« - the Nightingale cries to the Rose

     That sallow Cheek of hers t'incarnadine.«

 Pehlevi:Persiens gamle heroiske Sanskrit.

10.Zál, Rustums Fader.Rustum, Persiens »Herkules«.Hátim Tai, en kendt østerlandsk Type paa Gavmildhed.

16.Jamshyd. Persepolis kaldes ogsaaTakht-i-Jamshyd dvs.Jamshyds Trone. Jamshyd, »Kong Herlig« (King Splendid), af det mytiskePeshdádiskeDynasti skal ifølge »Sháhnáma« have grundlagt og bygget Persepolis. Efter andre Sagn er Pyramidebyggeren, Sagnkongen Ján-Ibn-Ján, der levede »før Adam«, Byens Grundlægger. Dens virkelige Grundlægger er sandsynligvis Dareios I, som i hvert Fald udvidede den.

Bahrám Gúr- den store Jæger (»Bahram af Vildæslet«), en sassanidisk Hersker, der forfølgende sin »Gúr« forsvandt i en Mose, som de persiske Bønder endnu paaviser tillige med tre Taarnruiner fra hans 7 Slotte, af hvilke hver havde huset en Elskerinde.

   Mr. Binning fandt - iflg. Fitzgerald - blandt forskellige Strofer af Hafiz og andre, indskrevne af en eller anden Omstrejfers Haand iblandt Persepolis' Ruiner, en Rubai, der kan gengives saaledes:







       Jeg saa' de Søjler hæve sig endnu,

       hvor Konger laa for Dør med tynget Hu.

       Ringduen saa' jeg sidde ensom der,

       og »Ku-ku-ku«, den sang, og »Ku-ku-ku.«

   Ringduens gamle Pehlevi »Ku-ku-ku« betegner paa Persisk: »Hvor? Hvor? Hvor?«

19.Syv Aartusinders Igaar, et Aartusinde for hver Planet.

23.Muezzin, en, der raaber til Bøn fra Moskeens Taarn.

28.Saturn:Herskeren i den syvende Himmel (Datidens »yderste Planet«).

31. DIG OG MIG: Alnaturen og Individet.Duogjegi Strofe 29 har egentlig samme Betydning, men denne synes ikke der at udvide Følelsen. Snarere synes den simple Opfattelse af »Du og jeg« som Ord, henvendte fra det ene Menneske til det andet, at gribe stærkest.

Strofe 31 kan efter Udgave A gengives saaledes:



        »Da raabte jeg mod Himlens Hvælving klar:

        »O sig mig, hvilken Lygte Skæbnen har

        for sine smaa, som snubler her i Mulm!«

       »Min egen Blindhed«- lød det fjerne Svar.«

   (And: »A blind understanding«, Heav'n replied).

34. Denne Strofe og Strofe 46 er vistnok to Varianter af samme Rubai. I de to benyttede Udgaver findes i hver kun den ene af dem.

36.Englener Azräel, som ifølge en østerlandsk Legende mildner sin Mission ved, idet han rækker Dødens Skaal, samtidig at holde et Æble fra Livets Træ for den døendes Næsebor.

38.Ferráshdvs. Tæppebreder.

39.Sákidvs. Vinskænker (her kvindelig).

42.Et enkelt Ciffer.I den engelske Tekst staar: »a single Alif«.

43.Fra Máh til Máhidvs. fra Fisk til Maane.

46. Omar var en af de 8 lærde Mænd, der fik Hvervet at forbedre den gamle Kalender (Jamshyd's Kalender), hvorved en ny Tidsberegning indførtes, der endog overgik den julianske i Nøjagtighed.

49. Denne Strofe er i nærv. Oversættelse lempet en Smule efter E. Heron-Allen's Gengivelse i rytmisk Prosa af Omars originale Rubai.

51. Frit oversat. Udgaven A har de to første Linjer saaledes:







        »But leave the Wise to wrangle, and with me

        The Quarrel of the Universe let be.«

52. Den engelske Strofe hentyder her til en indisk TryllelygteFánúsi khiyál, der endnu bruges i Indien. En med Billeder bemalet cylindrisk Skærm drejes rundt om Lyset, der kaster Skyggebillederne ud. Fitzgerald har følgende Varianter af Strofen:



               A. »For in and out, above, about, below,

               'Tis nothing but a Magic Shadow-show,

               Play'd in a Box whose Candle is the Sun,

               Round which we Phantom Figures come and go.«



               B. »We are no other than a moving row

               Of Magic Shadow-shapes that come and go

               Round with the Sun-illumin'd Lantern held

               In Midnight by the Master of the Show.«

55.»En Viv«er tilføjet i den danske Oversættelse. Den engelske Tekst siger (A): »O du, som skabte Manden af daarlig Jord, og som med Eden testamenterede ham Slangen« - (eller »lod ham arve Slangen«) osv. Denne Strofe skal ikke findes hos Omar, men være digtet »i Omars Aand« af Fitzgerald selv.