»Ypperstepræsten« -»Tolderen« -
								»Synderinden«Ypperstepræsten ... udkom 13.11.1849, kostede 28
								skilling og omfatter 42 sider.1 modstående titelblad (1. linie 88 mm bred), 2
								blank, 3 Forord, 4 blank, 5-32 tekst med
								deltitler s. 5, 19 og 31.Forord»Hiin Enkelte, hvem jeg med Glæde og Taknemlighed kalder min Læser«,
							modtage Gaven. Vistnok er det at give saligere end det at modtage; men
							er dette saa, er jo just den Givende i een Forstand den Trængende,
							trængende til den Salighed at give; og naar saa er, er jo Dens
							Velgjerning den største, Dens, der modtager - og saa er det jo
							dog saligere at modtage end at give.Han modtage den! Hvad jeg første Gang, da jeg udsendte den lille Bog, der
							(jvf To opbyggelige Taler 1843 Forordet) blev sammenlignet, og ogsaa
							bedst kunde sammenlignes med »en ubetydelig lille Blomst, i Skjul af den
							store Skov«, hvad jeg den Gang troede at see, det seer jeg atter
							»hvorledes hun Fugl, som jeg kalder min Læser, pludselig faaer Øie paa
							den, kaster sig ned paa sin Vinge, plukker den af og tager den til sig«,
							eller, fra den anden Side og i et andet Billede, jeg seer attter hvad
							jeg den Gang saae, hvorledes den lille Bog »gaaer sin Gang ad eensomme
							Veie eller eensom ad de alfare ..... indtil den endelig træffer hiin
							Enkelte, hvem jeg kalder min Læser, hiin Enkelte, hvem den søger, efter
							hvem den ligesom udstrækker sine Arme«: det er, jeg saae og seer, at den
							lille Bog modtages af hun Enkelte, hvem den søger, og som søger denFørst i September 1849. S.K.I. Hebr.IV, 15BønHvor skulde vi gaae hen, hvis ikke til Dig, Herre Jesus Christus!
								Hvor skulde den Lidende finde Medlidenhed, hvis ikke hos Dig, og
								hvor den Angergivne, ak, hvis ikke hos Dig, Herre Jesus
							Christus!Hebr. IV, 15. Thi vi have ikke en Ypperste-Præst, som ei kan have
								Medlidenhed med vore Skrøbeligheder, men en saadan, som er forsøgt i
								alle Ting i lige Maade, dog uden Synd.Min Tilhører, hvad enten Du selv har været, muligt er, en Lidende,
								hvad eller Du har lært Lidende at kjende, maaskee i den skjønne
								Hensigt at ville trøste: dette har Du vistnok ofte hørt, dette der
								er Lidendes almindelige Klage »Du forstaaer mig ikke, o, Du
								forstaaer mig ikke, Du sætter Dig ikke i mit Sted; var Du i mit
								Sted, eller kunde Du sætte Dig i mit Sted, kunde Du ganske sætte Dig
								i mit Sted, og altsaa ganske forstaae mig, saa vilde Du tale
								anderledes.« Du vilde tale anderledes, dette vil efter den Lidendes
								Mening sige, ogsaa Du vilde indsee og forstaae, at der ingen Trøst
								er.Altsaa dette er Klagen; den Lidende klager næsten altid over, at Den,
								der vil trøste ham, ikke sætter sig i hans Sted. Vistnok har ogsaa
								den Lidende bestandigt nogen Ret; thi intet Menneske oplever ganske
								det Samme som et andet Menneske, og selv om saa var, det er nu
								engang den almindelige og fælles Grændse for hvert Menneske
								særligen, ikke ganske at kunne sætte sig i et andet Menneskes Sted,
								selv med sin bedste Villie ikke ganske at kunne fornemme, føle,
								tænke som et andet Menneske. Men i en anden Forstand beholder den
								Lidende Uret, forsaavidt han vil, at dette skal betyde, at der ingen
								Trøst er for Lidende; thi det kunde jo ogsaa betyde, at hver Lidende
								skal søge at finde Trøsten i sig selv, det er hos Gud. Det var vel
								slet ikke Guds Villie, at det ene Menneske skulde kunne finde
								fuldstændig  Trøst hos det andet;
								det er tvertimod Guds velbehagelige Villie, at hvert Menneske skal
								søge den hos ham, at, naar de Trøstegrunde, som Andre byde, blive
								ham smagløse, at han saa søger til Gud, følgende Skriftens Ord:
								haver Salt i Eder selv og holder Fred med hverandre. O, Du Lidende,
								o, og Du, som maaskee oprigtigt og velmeent ønsker at trøste:
								strider dog ikke den unyttige Strid med hinanden! Du Medlidende,
								viis Du sand Medlidenhed, ved ikke at gjøre Fordring paa ganske at
								kunne sætte Dig i den Andens Sted; og Du Lidende, viis sand
								Skjønsomhed ved ikke at fordre det Umulige af den Anden -
								der er jo dog Een, der ganske kan sætte sig i Dit som i enhver
								Lidendes Sted: den Herre Jesus Christus.Derom tale de forelæste hellige Ord. »Vi have ikke en Ypperstepræst,
								som ei kan have Medlidenhed med vore Skrøbeligheder«, det er, vi
								have en saadan, som kan have Medlidenhed med vore Skrøbeligheder; og
								videre »vi have en saadan, som er forsøgt i alle Ting i lige Maade«.
								Dette er nemlig Betingelsen for at kunne have sand Medlidenhed
								- thi den Uerfarne og Uforsøgtes Medlidenhed er
								Misforstaaelse, oftest en for den Lidende mere eller mindre
								besværlig og saarende Misforstaaelse - dette er
								Betingelsen, at være forsøgt i lige Maade. Naar saa er, saa kan man
								ogsaa ganske sætte sig i den Lidendes Sted; og naar man er forsøgt i
								alle Ting i lige Maade, saa kan man sætte sig ganske i enhver
								Lidendes Sted. En saadan Ypperstepræst have vi, der kan have
								Medlidenhed Og at Han maa have Medlidenhed, det seer Du jo deraf, at
								det var af Medlidenhed, at Han blev forsøgt i alle Ting i lige
								Maade: Medlidenhed var det jo der bestemte Ham til at komme til
								Verden; og det var atter Medlidenhed, det var for at kunne have sand
								Medlidenhed, at Han, efter fri Beslutning, blev forsøgt i alle Ting
								i lige Maade, Han som ganske kan sætte sig og ganske satte sig i
								Dit, i mit, i vort Sted.Derom ville vi tale i det foreskrevne korte Øieblik.Christus satte sig ganske i Dit Sted. Han var Gud og blev Menneske
								- saaledes satte han sig i Dit Sted. Det er jo nemlig hvad
								sand Medlidenhed saa gjerne vil, den vil saa gjerne ganske sætte sig
								i den Lidendes Sted for ret at kunne trøste. Men det er tillige hvad
								menneskelig Medlidenhed ikke formaaer; kun guddommelig Medlidenhed
								formaaer det - og Gud blev Menneske. Han blev Menneske; og
								Han blev det Menneske, der af Alle, Alle ubetinget har lidt meest;
								der var  aldrig født, der skal
								eller kan aldrig fødes det Menneske, der skal lide som Han. O,
								hvilken Betryggelse for Hans Medlidenhed, o, hvilken Medlidenhed at
								give en saadan Betryggelse! Medlidende aabner Han sin Favn for alle
								Lidende; kommer hid, siger Han, Alle I, som lide og ere besværede;
								kommer hid til mig, siger Han: og Han indestaaer for hvad Han siger,
								thi Han - dette er Indbydelsen anden Gang - Han
								var ubetinget den meest Lidende. Stort allerede om menneskelig
								Medlidenhed vover sig til at lide næsten lige saa meget som den
								Lidende: men af Medlidenhed, for at sikkre Trøsten, at lide uendelig
								mere end den Lidende, hvilken Medlidenhed! Den menneskelige
								Medlidenhed gyser dog gjerne tilbage, bliver helst, deeltagende, paa
								den trygge Strandbred; eller om den vover sig ud, den vil dog ikke
								gjerne gaae slet saa langt ud som der, hvor den Lidende er: men
								hvilken Medlidenhed at gaae længere ud! Du Lidende, hvad fordrer Du?
								Du fordrer, at den Medlidende skal ganske sætte sig i Dit Sted: og
								Han, Medlidenheden, Han satte sig ikke blot ganske i Dit Sted, Han
								kom til at lide uendelig meget mere end Du! O, for en Lidende seer
								dette maaskee stundom, mismodigt, næsten saa forrædersk ud, at
								Medlidenheden holder sig lidt tilbage: men her, her er Medlidenheden
								bag ved Dig i den uendelig større Lidelse!Han satte sig, Han kan sætte sig ganske i Dit Sted, Du Lidende, hvo
								Du end er. - Er det timelig og jordisk Bekymring, Armod,
								Sorg for Udkommet og hvad dertil hører: ogsaa Han har lidt Hunger og
								Tørst, og just i de vanskeligste Øieblikke af Hans Liv, hvor Han
								tillige kjæmpede aandeligt, i Ørkenen og paa Korset; og til daglig
								Brug eiede Han ikke mere end Lilien paa Marken og Fuglen under
								Himlen - saa meget eier dog vel ogsaa den Fattigste! Og
								Han, der blev født i en Stald, svøbt i Klude, lagt i en Krybbe, Han
								havde sit Liv igjennem ikke det, hvortil Han kunde hælde sit Hoved
								- saa meget Huusly har dog vel ogsaa den Huusvilde! Skulde
								Han saa ikke ganske kunne sætte sig i Dit Sted og forstaae Dig!
								- Eller er det Hjertesorg: ogsaa Han havde engang Venner,
								eller rettere, Han meente engang at have dem; men da saa Afgjørelsen
								kom, da forlode de Ham alle, dog nei ikke alle, der blev to tilbage,
								den ene forraadte Ham, den anden fornegtede Ham! Ogsaa Han havde
								engang Venner, eller Han meente engang at have dem, de sluttede sig
								saa nær til Ham, de stredes endog om, hvo der skulde indtage Pladsen
								paa Hans høire og hvo paa Hans venstre Side, indtil saa Afgjørelsen
								kom, og Han, istedetfor  at hæves
								til Thronen, ophøiedes paa Korset: da bleve tvende Røvere mod deres
								Villie tvungne til at indtage den ledige Plads ved Hans høire og den
								ledige Plads ved Hans venstre Side! Mener Du ikke, at Han kan ganske
								sætte sig i Dit Sted! - Eller er det Sorg over Verdens
								Ondskab, over hvad Modstand Du og det Gode maa lide, dersom det
								ellers blot er ganske vist, at det i Sandhed er Dig, der vil det
								Gode og Sande: o, i denne Henseende vilde Du, et Menneske, dog vel
								ikke vove at sammenligne Dig med Ham, Du, en Synder, dog vel ikke
								vove at sammenligne Dig med Ham, den Hellige, der først oplevede
								disse Lidelser - saa Du i det Høieste kan lide i Lighed
								med Ham - og evigt helligede disse Lidelser -
								altsaa ogsaa Dine, hvis Du ellers lider i Lighed med Ham -
								Han, som blev foragtet, forfulgt, forhaanet, bespottet, bespyttet,
								hudflettet, mishandlet, martret, korsfæstet, forladt af Gud
								korsfæstet under almindelig Jubel: hvad Du end har lidt, og hvo Du
								end er, mener Du ikke, at Han ganske kan sætte sig i Dit Sted!
								- Eller er det Sorg over Verdens Synd og Ugudelighed, Sorg
								over, at Verden ligger i det Onde, Sorg over, hvor dybt Mennesket
								faldt, Sorg over, at Guld er Dyd, at Magt er Ret, at Mængde er
								Sandhed, at kun Løgn har Fremgang, og kun det Onde seirer, at kun
								Selvkjerlighed elskes, at kun Middelmaadighed velsignes, at kun
								Klogskab agtes, at kun Halvhed anprises, og kun Usselhed lykkes: o,
								i denne Henseende vilde Du, et Menneske, dog vel ikke vove at
								sammenligne Din Sorg med den Sorg, der var i - Verdens
								Frelser, som skulde Han ikke ganske kunne sætte sig i Dit Sted!
								- Og saaledes i Henseende til enhver Lidelse.Og derfor Du Lidende, hvo Du end er, slut Dig ikke fortvivlet inde
								med Dine Lidelser, som kunde Ingen end ikke Han forstaae Dig; raab
								ei heller utaalmodig paa Dine Lidelser, som vare de saa frygtelige,
								at end ikke Han forniaaede ganske at sætte sig i Dit Sted: formast
								Dig ikke til denne Usandhed, betænk, at Han ubetinget og uden al
								Sammenligning ubetinget var den af alle Lidende meest Lidende. Thi
								vil Du vide, hvo der er den meest Lidende, nu saa lad mig sige Dig
								det. Ikke den tause Fortvivlelses dulgte Skrigen, og ikke, hvad der
								forfærder Andre, Skrigets Høirøstethed gjør Udslaget, nei lige det
								Modsatte. Den er ubetinget den meest Lidende, om hvem det
								- derved at han gjør det - i Sandhed er sandt,
								at han ubetinget ingen anden Trøst har end den: at trøste Andre; thi
								dette og kun dette er Sandhedens Udtryk for, at i Sandhed Ingen kan
								sætte sig i hans Sted, samt at 
								det er Sandhed i ham. Og saaledes med Ham, den Herre Jesus Christus;
								Han var ikke en Lidende, der søgte Trøst hos Andre, endnu mindre, at
								Han fandt den hos Andre, endnu mindre, at Han klagede over ikke at
								finde den hos Andre, nei Han var den Lidende, hvis eneste, ubetinget
								hvis eneste Trøst var at trøste Andre. See her er Du kommet til
								Lidelsernes Høieste, men ogsaa til Lidelsernes Grændse, hvor Alt
								vender sig om; thi Han, just Han er »Trøsteren«. Du klager over, at
								Ingen kan sætte sig i Dit Sted; beskjeftiget Dag og Nat med den
								Tanke, falder det Dig, kan jeg tænke, maaskee aldrig ind, at Du
								skulde trøste Andre: og Han, »Trøsteren«, Han er den Eneste, om hvem
								det i Sandhed gjaldt, at Ingen kunde sætte sig i Hans Sted
								- hvor sandt, hvis Han havde klaget saaledes! -
								Han, »Trøsteren«, i hvis Sted Ingen kunde sætte sig, Han kan ganske
								sætte sig i Dit og i enhver Lidendes Sted Var det Sandhed, at slet
								Ingen kan sætte sig i Dit Sted, nu vel, saa beviis det; der er saa
								for Dig kun Eet tilbage, bliv selv Den, der trøster Andre. Dette er
								det eneste Beviis, der kan føres for, at det er Sandhed, at Ingen
								kan sætte sig i Dit Sted. Saa længe Du taler om, at Ingen kan sætte
								sig i Dit Sted, saa længe er Du ikke ubetinget enig med Dig selv
								derom, ellers vilde Du idetmindste tie. Men selv om Du taug, saa
								længe det ikke virker til, at Du paatager Dig at trøste Andre, saa
								længe er Du ikke ubetinget enig med Dig selv om, at Ingen kan sætte
								sig i Dit Sted; Du sidder saa dog blot hen i taus Fortvivlelse,
								atter og atter beskjeftiget med den Tanke, at Ingen kan sætte sig i
								Dit Sted, det er, Du maa i ethvert Øieblik gjøre denne Tanke fast,
								det er, den er ikke fast, Du er ikke ubetinget enig med Dig selv
								derom, det er, det er ikke ganske Sandhed i Dig. Dog sandt kan dette
								jo heller ikke være i noget Menneske, at Ingen, ubetinget Ingen kan
								sætte sig i hans Sted; thi just Han, Jesus Christus, i hvis Sted
								Ingen hverken ganske eller blot nogenledes kan sætte sig, just Han
								kan sætte sig ganske i Dit Sted.Han satte sig ganske i Dit Sted, hvo Du end er, Du, som forsøges i
								Fristelse og Anfægtelse, Han kan sætte sig ganske i Dit Sted,
								»forsøgt i alle Ting i lige Maade«.Som med den Lidende, saaledes med den Fristede og Anfægtede, ogsaa
								han klager gjerne over, at Den, der vil trøste eller raade eller
								advare ham, ikke forstaaer ham, ikke ganske kan sætte sig i hans
								Sted. »Var Du i mit Sted« siger han »eller kunde Du sætte Dig i mit
								Sted, kunde Du forstaae, med hvilken rædsom Magt Fristelsen
								omspænder  mig, kunde Du
								forstaae, hvor frygteligt Anfægtelsen spotter enhver min
								Anstrengelse: saa vilde Du dømme anderledes. Men Du, som ikke selv
								fornemmer det, Du kan sagtens tale roligt derom, sagtens benytte
								Leiligheden til at føle Dig selv bedre, fordi Du ikke faldt i
								Fristelsen, ikke laae under for Anfægtelsen, det er, fordi Du
								hverken forsøgtes i det Ene eller i det Andet. Var Du i mit Sted!«O, min Ven, strid ikke nogen unyttig Strid, der kun yderligere
								forbittrer Dig selv og en Anden Livet: der er dog Den, som ganske
								kan sætte sig i Dit Sted, den Herre Jesus Christus, der, »efterdi
								han leed og selv blev fristet, kan komme dem til Hjælp, som fristes«
								(Hebr. 2, 18); der er Den, der ganske kan sætte sig i Dit Sted,
								Jesus Christus, som lærte enhver Fristelse i Sandhed at kjende,
								derved, at Han bestod i enhver Fristelse. - Er det Sorg
								for Næring, og ganske bogstaveligen i strengeste Forstand Sorg for
								Næring, saa Hungersdøden truer: ogsaa Han fristedes saaledes; er det
								den dumdristige Voven, der frister: også Han fristedes saaledes; er
								det til at affalde fra Gud Du fristes: ogsaa Han fristedes saaledes;
								ganske kan Han sætte sig i Dit Sted, hvo Du end er. Fristes Du i
								Eensomheden: ogsaa Han, hvem den onde Aand jo forte ud i Eensomheden
								for at friste Ham. Fristes Du i Verdens Forvirring: ogsaa Han, hvis
								gode Aand forhindrede Ham i, at Han ikke trak sig tilbage fra
								Verden, for Han havde fuldkommet sin Kjerligheds Gjerning. Fristes
								Du i Afgjørelsens store Øieblik, naar det gjælder at forsage Alt:
								ogsaa Han; eller er det i det næste Øieblik, hvor Du fristes til at
								fortryde, at Du offrede Alt: ogsaa Han. Fristes Du, segnende under
								Muligheden, til at ønske, at Farens Virkelighed dog snart var
								forhaanden: ogsaa Han; fristes Du, forsmægtende, til at ønske Dig
								Døden: ogsaa Han. Er Fristelsen den, at være forladt af Menneskene:
								ogsaa Han fristedes; er den den - dog nei, den Anfægtelse
								har dog vel intet Menneske oplevet, den Anfægtelse at være forladt
								af Gud; men Han fristedes saaledes. Og saaledes paa enhver Maade.Og derfor Du, der fristes, hvo Du end er, forstum ikke i
								Fortvivlelse, som var Fristelsen overmenneskelig, og Ingen kunde
								forstaae den; udmal ei heller utaalmodigt Din Fristelses Størrelse,
								som kunde end ikke Han ganske sætte sig i Dit Sted! Thi vil Du vide,
								hvad der fordres for i Sandhed at kunne bedømme, hvor stor en
								Fristelse i Sandhed er, nu saa lad mig sige Dig det. Der fordres: at
								Du har bestaaet i Fristelsen. Først da faaer Du Sandheden at vide
								om, hvor stor  Fristelsen var;
								saa længe Du ikke har bestaaet i den, veed Du kun Usandheden, kun
								hvad Fristelsen, just for at friste, indbilder Dig om, hvor
								frygtelig den er. At fordre Sandhed af Fristelsen, det er for meget
								forlangt; Fristelsen er en Bedrager og Løgner, der vel vogter sig
								for at sige Sandhed, thi dens Magt er just Usandheden. Vil Du have
								Sandheden ud af den, om hvor stor den virkelig er, saa maa Du see at
								blive den Stærkere, see at bestaae i Fristelsen: saa faaer Du
								Sandheden at vide, eller Du faaer Sandheden ud af den. Og derfor er
								der kun Een, som i Sandhed ganske nøiagtigt kjender enhver
								Fristelses Størrelse, og ganske kan sætte sig i Enhvers Sted, der
								bliver fristet: Han, der selv blev forsøgt i alle Ting i lige Maade,
								fristet, men som bestod i enhver Fristelse. Tag Dig da iagt, mere og
								mere lidenskabeligt at skildre og klage over Fristelsens Størrelse:
								med hvert Skridt fremad Du gjør ad den Vei, anklager Du blot mere og
								mere Dig selv. Et Forsvar for Dig, at Du ligger under for
								Fristelsen, lader sig heller ikke føre paa den Maade, ved mere og
								mere overdrevent at beskrive Fristelsens Størrelse; thi Alt, hvad Du
								saaledes siger, er Usandhed, da Du kun kan faae Sandheden at vide
								ved at bestaae i Fristelsen. Maaskee kunde et andet Menneske hjælpe
								Dig, hvis Du vil lade Dig hjælpe, et andet Menneske, der blev
								fristet paa samme Maade, men bestod i Fristelsen; thi han veed
								Sandheden. Men selv om der intet andet Menneske er, som kan sige Dig
								Sandheden: der er dog Een, som ganske kan sætte sig i Dit Sted, Han,
								der blev forsøgt i alle Ting i lige Maade, fristet, men som bestod i
								Fristelsen. Af Ham vil Du kunne faae Sandheden at vide, dog kun paa
								det Vilkaar, at Han seer, at det er Dit redelige Forsæt at ville
								bestaae i Fristelsen. Og naar Du saa har bestaaet i Fristelsen, saa
								vil Du ganske kunne forstaae Sandheden. Saa længe Du ikke har
								bestaaet i Fristelsen, klager Du over, at Ingen ganske kan sætte sig
								i Dit Sted - thi dersom Du har bestaaet i Fristelsen, saa
								vilde det jo være Dig det Samme, ikke Noget at klage over, om saa
								var, at Ingen kunde sætte sig i Dit Sted. Denne Klagen er en
								Opfindelse af den Usandhed, som er i Fristelsen; og denne Usandheds
								Mening er, at skulde Nogen ganske forstaae Dig, da maatte det være
								En, som ogsaa laae under for Fristelsen, saa altsaa I Tvende
								forstode hinanden - i Usandheden. Er dette at »forstaae«
								hinanden? Nei, her er Grændsen, hvor Alt vender sig om: der er kun
								Een, som i Sandhed kan sætte sig ganske i Enhvers Sted, der fristes
								- og Han kan det just fordi Han ene  bestod i enhver Fristelse. Men tillige,
								o, glem det ikke, Han kan ganske sætte sig i Dit StedHan satte sig ganske i Dit Sted, blev forsøgt i alle Ting i lige
								Maade - dog uden Synd. Altsaa i denne Henseende satte Han
								sig ikke i Dit Sted, kan Han ikke sætte sig ganske i Dit Sted, Han,
								den Hellige, hvor skulde det være muligt! Er Forskjellen uendelig
								mellem Gud, som er i Himlen, og Dig, som er paa Jorden: Forskjellen
								er uendelig større mellem den Hellige og Synderen.O, og dog, ogsaa i denne Henseende, om end paa en anden Maade, satte
								Han sig ganske i Dit Sted. Thi naar Han, naar Forsonerens Lidelse og
								Død er Fyldestgjørelsen for Din Synd og Skyld - naar den
								er Fyldestgjørelsen, saa træder den jo i Stedet for Dig, eller Han,
								Fyldestgjøreren, træder i Dit Sted, i Dit Sted lidende Syndens
								Straf, at Du maatte frelses, i Dit Sted lidende Døden for Dig, at Du
								maatte leve: satte og sætter Han sig saa ikke ganske i Dit Sted? Her
								er det jo endnu bogstaveligere, at Han ganske sætter sig i Dit Sted,
								end som vi talte derom i det Foregaaende, hvor der blot betegnedes,
								at Han ganske kunde forstaae Dig, medens Du dog bliver paa Dit Sted
								og Han paa sit Sted Men Forsoningens Fyldestgjørelse betyder jo, at
								Du træder til Side, og at Han indtager Dit Sted: sætter Han sig saa
								ikke ganske i Dit Sted?Hvad er nemlig »Forsoneren« Andet end en Stedfortræder, som ganske
								sætter sig i Dit og i mit Sted; og hvilken er Forsoningens Trøst
								anden end denne, at Stedfortræderen fyldestgjørende sætter sig
								ganske i Dit og i mit Sted! Saa naar den straffende Retfærdighed her
								i Verden eller hisset i Dommen søger det Sted, hvor jeg Synder
								staaer med al min Skyld, med mine mange Synder - da
								træffer den ikke mig; jeg staaer ikke mere paa det Sted; jeg har
								forladt det; der staaer en Anden i mit Sted, en Anden, som ganske
								sætter sig i mit Sted; jeg staaer frelst ved Siden af denne Anden,
								ved Siden af Ham, min Forsoner, der ganske satte sig i mit Sted: hav
								Tak derfor, Herre Jesus Christus!M. T., en saadan Medlidenhedens Ypperstepræst have vi: hvo Du end er,
								og hvorledes Du end lider, Han kan ganske sætte sig i Dit Sted; hvo
								Du end er, og hvorledes Du end fristes, Han kan ganske sætte sig i
								Dit Sted; hvo Du end er, o Synder, som vi Alle ere, Han sætter sig
								ganske i Dit Sted! Du gaaer nu op til Alteret, Brødet rækkes  Dig atter og Vinen, Hans hellige
								Legeme og Blod, atter til evigt Pant paa, at Han ved sin Lidelse og
								Død satte sig ogsaa i Dit Sted, at Du bag Ham frelst, Dommen forbi,
								maae indgaae til Livet, hvor igjen Han har beredet Dig Sted.II. Luc. XVIII, 13BønHerre Jesus Christus, lad Du Din hellige Aand ret oplyse og
								overbevise os om vor Synd, saa vi ydmygede, med nedslagent Blik
								erkjende, at vi staae langt, langt borte, og sukke: Gud vær mig
								Synder naadig; men da lade Du ved Dm Naade ogsaa os vederfares efter
								Dit Ord om hiin Tolder, der gik op til Templet for at bede: han gik
								retfærdiggjort hjem til sit Huus.Luc. XVIII, 13. Og Tolderen stod langt borte, og vilde end ikke
								opløfte Øinene til Himmelen, men slog sig paa sit Bryst og sagde:
								Gud vær mig Synder naadig!A. T., de forelæste hellige Ord ere, som Du veed, af Evangeliet om
								Pharisæeren og Tolderen: Pharisæeren er Hykleren, der bedrager sig
								selv og vil bedrage Gud, Tolderen den Oprigtige, hvem Gud
								retfærdiggjør. Men der gives jo ogsaa en anden Art Hykleri, Hyklere,
								der ligne Pharisæeren, medens de dog have valgt Tolderen til
								Forbilledet, Hyklere, der, efter Skriftens Ord om Pharisæeren,
								»stole paa sig selv, at de ere retfærdige, og foragte Andre«, medens
								de dog danne deres Skikkelse i Lighed med Tolderen, skinhelligt
								staae langt borte, ikke som Pharisæeren, der stolt stod for sig
								selv, skinhelligt slaae Øiet til Jorden, ikke som Pharisæeren, der
								stolt vendte Blikket mod Himlen, skinhelligt sukke »Gud vær mig
								Synder naadig«, ikke som Pharisæeren, der stolt takkede Gud, at han
								var retfærdig - Hyklere, der, som Pharisæeren
								gudsbespottelig sagde i sin Bon »jeg takker Dig Gud, at jeg ikke er
								som denne Tolder«, skinhelligt sige: jeg takker Dig Gud, at jeg ikke
								er som denne Pharisæer. Ak ja, vistnok er dette saaledes;
								Christendommen kom ind i Verden og lærte Ydmyghed, men ikke Alle
								lærte Ydmyghed af Christendommen, Hykleriet lærte at forandre Maske
								og blev det samme, eller rettere endnu værre. Christendommen kom ind
								i Verden og lærte, at Du ikke skal stolt og  forfængeligtsøge den øverste Plads ved
								Gjestebud, men sætte Dig nederst - og snart sad Stolthed
								og Forfængelighed forfængeligt nederst tilbords, den samme Stolthed
								og Forfængelighed, o, nei ikke den samme, en endnu værre. Saa kunde
								man maaskee mene, at det var fornødent at vende dette og næsten alle
								Evangelierne om, i Betragtning af at Hykleriet og Stoltheden og
								Forfængeligheden og det verdslige Sind kan ville vende Forholdet om.
								Og hvad skulde saa vel det hjælpe? Det kan dog kun være en sygelig
								Skarpsindigheds, en forfængelig Kløgts Mening, at ville være saa
								kløgtig, at den ved Kløgt kan forhindre Misbrug. Nei, der er kun
								Eet, som overvinder og mere end overvinder, fra Først af uendelig
								har overvundet al Underfundighed, Evangeliets Eenfold, der
								eenfoldigt ligesom lader sig bedrage, og dog eenfoldigt vedbliver at
								være det Eenfoldige. Og ogsaa dette er det Opbyggelige ved
								Evangeliets Eenfold, at det Onde ikke kunde faae Magt over det til
								at gjøre det kløgtigt, eller faae Magt over det til at det vilde
								være kløgtigt. Sandeligen, det Onde har allerede vundet een og en
								meget betænkelig Seier, naar det har bevæget Eenfolden til at ville
								være kløgtig - for at sikkre sig. Thi sikkret, evig
								sikkret er kun Eenfolden ved eenfoldigt at lade sig bedrage, hvor
								klart den end gjennemskuer Bedraget.Saa lader os da i de foreskrevne korte Øieblikke eenfoldigt betragte
								Tolderen. Han er gjennem alle Tider blevet fremstillet som
								Forbilledet for en oprigtig og gudfrygtig Kirkegjænger. Og dog synes
								det mig, at han endnu nærmere forholder sig til det at gaae til
								Alters, han der sagde »Gud vær mig Synder naadig« - er det
								ikke som gik han nu op til Alteret! han om hvem der siges »han gik
								retfærdiggjort hjem i sit Huus« - er det ikke som gik han
								nu hjem fra Alteret!Tolderen stod langt borte. Hvad vil det sige? Det vil sige, at staae
								for sig selv, ene med sig selv for Gud - saa er Du langt
								borte, langt borte fra Menneskene, og langt borte fra Gud, med hvem
								Du dog er ene; thi i Forholdet til et Menneske er det saaledes, at
								naar Du er ene med ham, er Du ham nærmest, naar der ere Andre
								tilstede, er Du længere borte, men i Forhold til Gud er det
								saaledes, at naar der er Flere tilstede, synes det Dig, som er Du
								Gud nærmere, og først naar Du bogstavelig er ene med ham, opdager
								Du, hvor langt borte Du er. O, om Du end ikke er en saadan Synder
								som Tolderen, hvem ogsaa den menneskelige Retfærdighed dømmer
								skyldig: dersom Du er ene  med
								Dig selv for Gud, saa staaer Du ogsaa langt borte. Saasnart der er
								Nogen mellem Gud og Dig, skuffes Du let, som var Du ikke saa langt
								borte; ja selv om saa var, at Den eller De, der for Dig ere imellem
								Gud og Dig, i Dine Tanker ere bedre og fuldkomnere end Du: Du er dog
								ikke saa langt borte, som naar Du er ene for Gud Saasnart der kommer
								Nogen mellem Gud og Dig, ligegyldigt enten det er En, Du anseer for
								fuldkomnere end Dig, eller En, Du anseer for ufuldkomnere, saa faaer
								Du en bedragersk Maalestok, den menneskelige Sammenlignings
								Maalestok. Det er da, som kunde det dog udmaales, hvor langt Du er
								borte, og saa er Du ikke langt borte.Men Pharisæeren, som jo, efter Skriftens Ord, »stod for sig selv,«
								stod han da ikke langt borte? Ja, hvis han i Sandhed havde staaet
								for sig selv, saa havde han ogsaa staaet langt borte; men han stod
								ikke i Sandhed for sig. Evangeliet siger, han stod for sig selv og
								takkede Gud, »at han ikke var som de andre Mennesker.« Og naar man
								har de andre Mennesker med sig, saa staaer man jo ikke for sig selv.
								Just deri laae Pharisseerens Stolthed, at han stolt brugte de andre
								Mennesker til at maale sin Afstand fra dem, at han ikke vilde for
								Gud slippe Tanken om de andre Mennesker, men holde denne Tanke fast,
								for saa stolt at staae for sig selv - i Modsætning til de
								andre Mennesker; men det er jo ikke at staae for sig selv, mindst er
								det at staae for sig selv for GudTolderen stod langt borte. Sig sin Skyld og Brøde bevidst var det
								maaskee gjort lettere for ham ikke at fristes af den Tanke om de
								andre Mennesker, hvilke han jo maatte tilstaae vare bedre end han.
								Dog derom ville vi Intet afgjøre; men vist er det, han havde glemt
								alle Andre. Han var ene, ene med Bevidstheden om sin Skyld og Brøde,
								han havde ganske glemt, at der jo dog ogsaa vare mange andre Toldere
								end han, han var som var han den eneste. Han var ikke ene med sin
								Skyld lige over for et retfærdigt Menneske, han var ene for Gud: o,
								det er at være langt borte. Thi hvad er længere borte fra Skyld og
								Synd end Guds Hellighed - og saa, selv en Synder, at være
								ene med den: er det ikke at være uendelig langt borte!Og han vilde end ikke opløfte Øinene til Himlen, altsaa han slog Øiet
								ned. Ja, hvad Under vel! O, selv legemligt er der jo i det Uendelige
								Noget, som overvælder et Menneske, idet hans Øie Intet kan faae at
								fæste sig paa, man kalder dets Virkning Svimmelhed - saa
								maa man lukke Øinene: og Den, der, ene med sin Skyld og sin Synd,
								veed, at hvis han slog Øiet op, seer han Guds Hellighed, intet
								Andet,  han lærer vel at slaae
								Øiet ned; eller han saae maaskee op og saae Guds Hellighed
								- og han slog Øiet ned Han saae ned, saae sin Elendighed;
								og tungere end Søvnen paa den Udmattedes Øielaag, tungere end Dødens
								Søvn tynger, tyngede Forestillingen om Guds Hellighed hans Øie ned;
								som den Udmattede, ja som den Døende, saaledes formaaede han ikke at
								løfte Øiet op.Han vilde end ikke opløfte Øinene til Himlen; men han - der
								med nedslagent Blik, indadvendt, kun indsaae sin egen Elendighed
								- saae heller ikke til Siden, som Pharisæeren, der saae
								»denne Tolder«; thi vi læse jo: han takkede Gud, at han ikke var som
								denne Tolder. Denne Tolder, ja det er just den Tolder, om hvem vi
								tale; det er jo de to Mennesker, der gik op til Templet for at bede.
								Skriften siger ikke: der gik to Mennesker sammen op til Templet for
								at bede - nu, det havde heller ikke været Selskab for
								Pharisæeren at gaae op til Templet i Selskab med en Tolder; og i
								Templet synes de da saa langt som muligt fra at være i Selskab,
								Pharisæeren staaer for sig selv, Tolderen staaer langt borte: og
								dog, dog, Pharisæeren saae Tolderen, denne Tolder, men Tolderen
								- o, vel fortjener Du i udmærket Forstand at kaldes denne
								Tolder! - Tolderen saae ikke Pharisæeren; da Pharisæeren
								kom hjem, vidste han godt, at denne Tolder havde været i Kirke, men
								denne Tolder vidste ikke af, at Pharisæeren havde været i Kirke.
								Stolt fandt Pharisæeren en Tilfredsstillelse i at see Tolderen;
								ydmygt saae Tolderen Ingen, heller ikke denne Pharisæer, med
								nedslagent, med indadvendt Blik var han i Sandhed: for GudOg han slog sig for sit Bryst og sagde: Gud vær mig Synder naadig. O,
								m. T., naar et Menneske i Ørkenens Eensomhed overfaldes af et
								glubende Dyr, saa kommer det vel af sig selv med Skriget; og naar Du
								paa den afsides Vei falder mellem Røvere, saa opfinder Skrækken selv
								Skriget. Saaledes ogsaa med hvad der er uendelig Forfærdeligere.
								Naar Du er ene; ene paa det Sted, som er eensommere end Ørkenen
								- thi selv i den eensomste Ørken var det dog muligt at der
								kunde komme et andet Menneske; ene paa det Sted, som er eensommere
								end den meest afsides Vei, hvor det dog var muligt, at der kunde
								komme en Anden; ene i Enkeltheden eller som den Enkelte og lige over
								for Guds Hellighed: saa kommer Skriget af sig selv. Og naar Du ene
								for Guds Hellighed har lært, at det hjælper Dig ikke, om Dit Skrig
								vilde kalde nogen Anden til Hjælp, at der, hvor Du er den Enkelte,
								der er bogstaveligen ingen Anden end Du, at det er det  umuligste af Alt, at der kunde være
								eller komme nogen Anden end Du: saa opfinder Forfærdelsen, som Nød
								har opfundet Bønnen, den opfinder dette Skrig »Gud vær mig Synder
								naadig«. Og Skriget, Sukket er saa oprigtigt i Dig - ja,
								hvorledes skulde det ikke være det! Hvad Hykleri skulde der vel være
								i, at Den, for hvem Afgrunden aabner sig i Havsnød, at han skriger;
								selv om han veed, at Stormen spotter hans spæde Stemme, og at
								Fuglene derude høre ligegyldigt paa ham, han skriger alligevel, i
								den Grad er Skriget sandt og Sandhed. Saaledes ogsaa med hvad der i
								en ganske anden Forstand er uendelig Forfærdeligere, Forestillingen
								om Guds Hellighed, naar man, selv Synder, er ene for den -
								hvad Hykleri skulde der vel være i dette Skrig: Gud være mig Synder
								naadig! Naar blot Faren og Forfærdelsen er virkelig, saa er Skriget
								altid oprigtigt, dog derhos, Gud være lovet, ei heller forgjeves.Pharisæeren derimod var ikke i Fare, han stod stolt og tryg,
								selvtilfreds, af ham hørtes der intet Skrig; hvad vil dette sige?
								det vil tillige sige noget ganske Andet: han var heller ikke for
								Gud.Og nu Slutningen. Tolderen gik retfærdiggjort hjem i sit Huus.Han gik retfærdiggjort hjem i sit Huus. Thi ogsaa om denne Tolder
								gjælder det jo dog, hvad Skriften siger om alle Toldere og Syndere,
								at de holdt sig nær til Christum: just ved at staae langt borte
								holdt han sig nær til Ham, medens Pharisæeren i formastelig
								Nærgaaenhed stod langt, langt borte. Saaledes vender Billedet sig
								om. Det begynder med, at Pharisæeren staaer nær, Tolderen langt
								borte; det ender med at Pharisæeren staaer langt borte, Tolderen
								nær. - Han gik retfærdiggjort hjem i sit Huus. Thi han
								slog Øiet ned; men det nedslagne Blik seer Gud, og det nedslagne
								Blik er Hjertets Opløftelse. Intet Blik er jo saa skarpsynet som
								Troens, og dog er Troen, menneskelig talt, blind; thi Fornuft,
								Forstand er, menneskelig talt, det Seende, men Troen er mod Forstand
								Saaledes er det nedslagne Blik seende, og hvad det nedslagne Blik
								betyder: Ydmygelse, Ydmygelse er Opløftelse. Billedet vender sig
								atter om, idet de Tvende gaae hjem fra Templet: Den, der opløftedes,
								det var Tolderen, dermed endte det; men Pharisæeren, der begyndte
								med stolt at opløfte sit Øie til Himlen, ham staaer Gud imod, og
								Guds Modstand er tilintetgjørende Nedtrykkelse. I fordums Tider var
								det ikke som nu, at den Stjernekyndige opfører den Bygning i Høiden,
								fra hvilken han vil iagttage 
								Stjernerne, i fordums Tid grov han ned i Jorden for at finde Stedet
								til at iagttage Stjernerne: i Forholdet til Gud er der ingen
								Forandring skeet, skeer der ingen - at opløftes til Gud er
								kun muligt ved at stige ned; saalidet som Vandet forandrer sin Natur
								og løber op ad Bjergene, saa lidet kan det lykkes et Menneske at
								opløfte sig til Gud - ved Stolthed. - Han gik
								retfærdiggjort hjem i sit Huus. Thi Selvanklagen er
								Retfærdiggjørelsens Mulighed Og Tolderen anklagede sig selv. Der var
								Ingen, der anklagede ham; det var ikke den borgerlige Retfærdighed,
								der greb ham i Brystet og sagde »Du er en Forbryder«; det var ikke
								de Mennesker, hvilke han maaskee bedrog, der sloge ham for Brystet
								og sagde »Du er en Bedrager« - men han slog sig for sit
								Bryst og sagde: Gud vær mig Synder naadig; han anklagede sig selv,
								at han var en Synder for Gud Billedet vender sig atter om.
								Pharisæeren, der langt fra at anklage sig selv, stolt roste sig selv
								- idet han gaaer bort, er han anklaget for Gud; han veed
								ikke af det, men idet han gaaer bort, anklager han sig selv for Gud:
								Tolderen begyndte med at anklage sig selv. Pharisæeren gaaer hjem
								med den nye, i strengeste Forstand himmelraabende Synd, med een Synd
								mere foruden al sin tidligere, som han beholdt: Tolderen gik
								retfærdiggjort hjem. For Gud »at ville gjøre sig retfærdig«, det er
								nemlig just at angive sig selv som skyldig; men for Gud »at slaae
								sig paa sit Bryst, sigende Gud være mig Synder naadig«, det er just
								at retfærdiggjøre sig, eller det er dog Betingelsen for, at Gud skal
								erklære Dig retfærdiggjortSaaledes med Tolderen. Men nu Du, m. T.! Ligheden tilbyder sig saa
								nær. Fra at have skriftet gaaer Du til Alteret. Men at skrifte det
								er just at staae langt borte; jo oprigtigere Du skrifter, jo længere
								borte staaer Du - og desto sandere, at Du saa knæler ved
								Alteret, da at knæle er som et Sindbillede paa det at staae langt
								borte, langt borte fra Den, der er i Himlene, fra hvem altsaa
								Afstanden er den størst mulige, naar Du knælende synker til Jorden
								- og dog er Du ved Alteret Gud nærmest. - At
								skrifte det er just at slaae Øiet ned, ikke at ville løfte Blikket
								til Himlen, ikke at ville see nogen Anden; jo oprigtigere Du
								skrifter, desto mere vil Du slaae Øiet ned, desto mindre vil Du see
								nogen Anden - og desto sandere, at Du saa knæler ved
								Alteret, da det at knæle ned er det end stærkere Udtryk for hvad det
								er at slaae Øiet ned, thi Den, der kun slaaer Øiet ned, staaer dog
								selv endnu noget opreist - og dog er ved Alteret Dit
								Hjerte opløftet til Gud. - At skrifte det er just at slaae
								sig for sit Bryst, og, uden at forstyrres  for meget af Tanken om de enkelte
								Synder, at samle Alt, kortest og sandest, i Eet: Gud vær mig Synder
								naadig; jo inderligere Du skrifter, desto mere vil al Din Skriften
								ende i denne tause Betegnelse, at Du slaaer Dig for Dit Bryst, og i
								dette Suk: Gud vær mig Synder naadig - og desto sandere,
								at Du saa knæler ved Alteret, en Knælende, der udtrykker, at han
								fordømmende sig selv kun beder om Naade - og dog er ved
								Alteret Retfærdiggjørelsen.Han gik retfærdiggjort hjem i sit Huus. Og Du, m. T., naar Du fra
								Alteret vender hjem til dit Huus, da hilser from Deeltagelse Dig med
								dette Ønske: til Lykke og Velsignelse, forvisset om, at Du ved
								Alteret fandt Retfærdiggjørelse, at Besøget blev Dig til Lykke og
								Velsignelse. Nu, førend Du gaaer op til Alteret, det samme Ønske: at
								det maatte blive Dig til Lykke og Velsignelse. O, det naturlige
								Menneske finder meest Tilfredsstillelse i at staae opreist: Den, der
								i Sandhed lærte Gud at kjende, og ved at lære Gud at kjende lærte
								sig selv at kjende, han finder kun Salighed i at falde paa sine
								Knæe, tilbedende naar han tænker paa Gud, angergiven naar han tænker
								paa sig selv. Byd ham hvad Du vil, han begjerer kun Eet, liig hiin
								Qvinde, der dog valgte - ikke den bedste Deel, o nei, hvor
								kan her være Tale om Sammenligning! - nei der, efter
								Skriftens Ord, valgte den gode Deel, da hun satte sig ved Frelserens
								Fødder - han begjerer kun Eet: at knæle ved Hans
							Alter.III. Luc. VII, 47BønHerre Jesus Christus, for retteligen at kunne bede Dig om Alt, bede
								vi Dig først om Eet: hjælp os, at vi maatte elske Dig meget, forøg
								Kjerligheden, opflam den, luttre den. O, og denne Bøn vil Du høre,
								Du der jo dog ikke - grusomt - saaledes er
								Kjerlighed, at Du kun er Gjenstanden, ligegyldig ved, om Nogen
								elsker Dig eller ikke; Du der jo ikke - i Vrede
								- saaledes er Kjerlighed, at Du kun er Dommen, nidkjer,
								hvo der elsker Dig og hvo ikke. O, nei saaledes er Du ikke, saa
								vilde Du ogsaa kun indgyde Frygt og Angest, det vilde saa være
								forfærdeligt »at komme til Dig«, frygteligt »at blive i Dig«, og saa
								var Du jo ikke selv den fuldkomne Kjerlighed, der udjager Frygt.
								Nei, forbarmende, eller kjerligt, eller i Kjerlighed er Du jo
								Kjerlighed saaledes, at Du selv elsker Kjerligheden frem, der elsker
								Dig, opelsker den til at elske Dig meget.Luc. VII, 47. Derfor, siger jeg Dig, ere hendes mange Synder hende
								forladne; thi hun elskede meget.M. T., Du veed, om hvem Talen er, at den er om hiin Qvinde, hvis Navn
								er: Synderinden. »Da hun fornam, at Christus sad tilbords i en
								Pharisæers Huus, hentede hun en Alabaster-Krukke med Salve; og hun
								stod bag ved hos hans Fødder, græd og begyndte at væde hans Fødder
								med Taarer og aftørrede dem med sit Hovedhaar, og kyssede hans
								Fødder, og salvede dem med Salve.«Ja, hun elskede meget. Thi der gives jo Modsætninger, som ere
								hinanden imod paa Liv og Død, eller det er dog for den ene af
								Modsætningerne som den frygteligste Tilintetgjørelse at nærme sig
								den anden. Saaledes naar man er en Synder, eller en Synderinde
								- at nærme sig den Hellige, at blive aabenbar lige over
								for Ham, altsaa i Hellighedens Belysning. O, ikke flyer Natten mere
								skrækket tilbage for  Dagen, der
								vil tilintetgøre den, og hvis der gives Spøgelser, ikke skrækker et
								Gjenfærd angestfuldere sammen, naar det gryer ad Dag, end Synderen
								gyser tilbage for den Hellige, der, som Dagen, gjør Alt aabenbart
								Saa længe han kan, flyer Synderen, unddrager sig saa længe han kan
								fra denne Gang til Døden, for dette Møde med Lyset, opfindsom i
								skulkende Undskyldning og Udflugt og Bedrag og Besmykkelse. Men hun
								elskede meget; og hvad er det stærkeste Udtryk for at elske meget?
								det er, at hade sig selv - hun gik ind til den Hellige.
								Hun, en Synderinde! Ak, en Qvinde; i en Qvinde er dog Undseelsens
								Magt den stærkeste, stærkere end Livet, hellere slipper hun Livet,
								end at hun slipper Undseelsen. Sandt nok, denne Undseelse burde jo
								have afholdt hende fra, forhindret hende i at synde; men saa dog
								igjen vel ogsaa sandt: naar saa en Qvinde atter kommer til sig selv,
								saa er Undseelsen kun desto mægtigere, knusende, tilintetgjørende.
								Maaskee var det Dette, der gjorde hende Gangen til Tilintetgjørelsen
								lettere, at hun var tilintetgjort Og dog, menneskelig talt, kunde
								der endnu være Tale om Skaansel; o, endog en Synder, der i Sandhed
								har tilstaaet sig selv, eller dog veed det med sig selv, at han er
								tilintetgjort, han skaanede dog maaskee sig selv, hvis han Ansigt
								til Ansigt skulde blive aabenbar for den Hellige; han skaanede sig
								selv, det vil sige, saa meget elskede han dog endnu sig selv. Men
								hun - er der da ingen Skaansel, slet ingen? nei der er
								ingen Skaansel! - hun hadede sig selv: hun elskede meget.
								- Hun gik ind til den Hellige i Pharisæerens Huus, hvor de
								mange Pharisæer vare samlede, der vilde dømme hende, ogsaa saaledes,
								at det var Forfængelighed, afskyelig Forfængelighed især af en
								Qvinde, at trænge sig frem med sin Synd, hun som skulde skjule sig
								for alle Menneskers Øine, i en Afkrog af Verden. Hun kunde have
								vandret Verden rundt og været vis paa intetsteds at finde saa streng
								en Dom, som den der ventede hende i Pharisæerens Huus af de stolte
								Pharisæer; og paa den anden Side, der er maaskee dog ingen Lidelse
								saa beregnet paa at martre just en Qvinde som Spottens Grusomhed,
								der ventede hende i Pharisæerens Huus af de stolte Pharisæer. Men
								hun - er der da ingen Medlidenhed, der sparer hende for
								denne Grusomhed? nei, der er ingen Medlidenhed! - hun
								hadede sig selv: hun elskede meget - Hun gik ind til den
								Hellige, i Pharisæerens Huus, til Gjestebudet. Til Gjestebud! Du
								gyser, Du gyser tilbage fra at følge hende; hvor gysende det er,
								overbevises Du let om, thi Du vil bestandigt fristes til at glemme,
								at det Hele  foregaaer ved et
								Gjestebud, at det ikke er et »Sorrigs-Huus« men et
								»Gjestebuds-Huus«. Ved et Gjestebud kommer der en Qvinde ind; hun
								medbringer en Alabaster-Krukke med Salve - ja, det svarer
								til Gjestebudet; hun sætter sig ved en af Gjesternes Fødder
								- og græder: det svarer ikke til Gjestebudet. I Sandhed,
								hun forstyrrer Gjestebudet, denne Qvinde! Ja, men det forstyrrede
								ikke hende, denne Synderinde, hun der, vistnok ikke uden at gyse,
								ikke uden at gyse tilbage, dog gik fremad til Gjestebudet
								- og til Bekjendelsen; hun hadede sig selv: hun elskede
								meget O, tungt som intet Andet hviler Syndens tunge Hemmelighed paa
								et Menneske; der er kun Eet, som er tungere: at skulle gaae til
								Bekjendelsen. O, frygtelig som ingen anden Hemmelighed er Syndens
								Hemmelighed; der er kun Eet, som er endnu frygteligere:
								Tilstaaelsen. Derfor har menneskelig Medlidenhed deeltagende
								opfundet, hvad der kan lindre og understøtte denne svære Fødsel. Paa
								det hellige Sted, hvor Alt er stille alvorsfuld Høitidelighed, og i
								et skjultere Indelukke derinde, hvor Alt er Taushed som Gravens, og
								Skaansomhed som Dommen over de Afdøde: der tilbydes Synderen
								Leilighed at bekjende sin Synd Og menneskelig Medlidenhed opfandt
								Lindring, at Den, der modtog Bekjendelsen, var skjult, at Synet af
								ham ikke skulde gjøre det for tungt - ja, for tungt for
								Synderen at lette sin Samvittighed Tilsidst opfandt menneskelig
								Medlidenhed, at der end ikke behøvedes en saadan Bekjendelse, eller
								en saadan skjult Hører; for Gud i Løndom, der jo dog alligevel veed
								Alt, skulde Bekjendelsen kun være, og kunde da forblive skjult i Ens
								Inderste. Men ved et Gjestebud - og en Qvinde! Et
								Gjestebud; det er ikke noget skjult afsides Sted, ei heller er
								Belysningen et Halv-Dunkel, ei heller er Stemningen som mellem
								Gravene, og de Hørende hverken tause eller usynlige tilstede. Nei,
								dersom Dølgsmaal og Skumring og Afsideshed og Alt hvad dertil hører
								i Forhold til det at bekjende sin Synd er Lindring: et Gjestebud det
								var dog den grusomste Opfindelse. Hvo er da denne Grusomme, at vi
								med vore Bønner kunne formilde ham til at skaane hende? Ingen, ingen
								Grusoms Opfindelse var saa grusom, Sligt opfandt kun hun,
								Synderinden; hun - o, ellers er dog den Grusomme Een, Den,
								der pines, en Anden! - hun opfandt selv Marteren, var selv
								den Grusomme, hun hadede sig selv: hun elskede meget.Ja, hun elskede meget »Hun satte sig ved Christi
								Fødder, vædede dem med Graad, aftørrede dem med sit Hovedhaar«
								- hun  udtrykker: jeg
								formaaer bogstaveligen slet Intet, Han formaaer ubetinget Alt Men
								dette er jo at elske meget Naar man selv mener at formaae Noget, kan
								man vel nok elske, men man elsker ikke meget; og i samme Grad som
								man mener selv at formaae mere, i samme Grad elsker man mindre. Hun
								derimod elskede meget Hun gjør ikke Ord, ei heller at hun forsikkrer
								- o, kun altfor ofte svigefulde Udtryk, der saa let gjør
								en ny Forsikkring fornøden, at det virkelig er, som man forsikkrer.
								Hun forsikkrer ikke, hun handler: hun græder, hun kysser Hans
								Fødder. Hun er ikke betænkt paa at standse sine Taarer, nei, at
								græde er jo hendes Gjerning. Hun græder; det er ikke hendes Øine,
								men med sit Hovedhaar er det Hans Fødder hun aftørrer: hun formaaer
								bogstaveligen slet Intet, Han ubetinget Alt - hun elskede
								meget O, evige Sandhed, at Han formaaer ubetinget Alt; o,
								ubeskrivelige Sandhed i denne Qvinde, o, ubeskrivelige Sandhedens
								Magt i denne Qvinde, der mægtigt udtrykker Afmagten, at hun formaaer
								bogstaveligen Intet: hun elskede megetJa, hun elskede meget. Hun sidder grædende ved Hans Fødder: hun har
								ganske glemt sig selv, glemt enhver forstyrrende Tanke i hendes eget
								Indre, er ganske stille, eller stillet, som det syge Barn, der
								stilles ved Moderens Bryst, hvor det græder ud og glemmer sig selv;
								thi ikke lykkes det at glemme saadanne Tanker og dog huske paa sig
								selv, skal det lykkes, maa man glemme sig selv - derfor
								græder hun, og alt som hun græder, glemmer hun sig selv. O, salige
								Graad, o, at der i at græde ogsaa er denne Velsignelse: er Glemsel!
								Hun har ganske glemt sig selv, glemt Omgivelsen med alt dens
								Forstyrrende; thi umuligt at glemme en saadan Omgivelse, naar man
								ikke glemmer sig selv, det var jo en Omgivelse som beregnet paa
								frygteligt og qvalfuldt at erindre hende om sig selv: men hun
								græder, og alt som hun græder, glemmer hun sig selv. O, salige
								Selvforglemmelsens Taarer, naar det at hun græder, naar ikke engang
								det mere erindrer hende om, hvorover hun græder: saaledes har hun
								ganske glemt sig selv. Men det sande Udtryk for det at elske meget
								er jo just ganske at glemme sig selv. Naar man husker sig selv, kan
								man vel elske, men ikke elske meget; og i samme Grad som man mere
								husker sig selv, i samme Grad elsker man mindre. Dog hun har ganske
								glemt sig selv. Men jo større Tilskyndelsen i samme Øieblik er til
								at erindre eller tænke paa sig selv - naar man dog glemmer
								sig selv og tænker paa den Anden: desto mere elsker man. Saaledes er
								det jo Tilfældet i  Forhold af
								Kjerlighed mellem Menneske og Menneske, om end disse Forhold ikke
								ganske svare til hvad her er Talen om, medens de dog kunne belyse
								det Den, der i det Øieblik, da han selv er meest beskjeftiget, i det
								Øieblik, der er ham selv det kostbareste, glemmer sig selv og tænker
								paa en Anden, han elsker meget; Den, der, selv hungrig, glemmer sig
								selv og giver den Anden det ringe Forraad, som kun er nok for Een,
								han elsker meget; Den, der, i Livsfare, glemmer sig selv og
								overlader den Anden den eneste Redningsplanke, han elsker meget. Og
								saaledes ogsaa Den der i det Øieblik, da Alt i hans eget Indre og
								Alt omkring ham ikke blot erindrer ham om ham selv, men vil tvinge
								ham mod hans Villie til at huske paa sig selv - naar han
								dog glemmer sig selv, han elsker meget, som hun gjorde det. »Hun
								sidder ved hans Fødder, salver dem med Salve, aftørrer dem med sit
								Hovedhaar, kysser dem - og græder«. Hun siger Intet, er
								altsaa heller ikke hvad hun siger; men hun er hvad hun ikke siger,
								eller hvad hun ikke siger det er hun, hun er Betegnelsen, som et
								Billede: hun har glemt Mælet og Sproget og Tankernes Uro og, hvad
								der end mere er Uro, glemt dette Selv, glemt sig selv, hun den
								Fortabte, der nu er fortabt i sin Frelser, fortabt i Ham hviler ved
								Hans Fødder - som et Billede. Og det er næsten som
								betragtede Frelseren selv et Øieblik hende og Sagen saaledes, som
								var hun ikke et virkeligt Menneske, men et Billede. Vistnok for at
								gjøre Anvendelsen paa de Tilstedeværende desto mere indtrængende
								taler Han ikke til hende, Han siger ikke »Dig tilgives dine mange
								Synder, fordi Du elskede meget«, Han taler om hende, Han siger:
								hende ere hendes mange Synder forladne, fordi hun elskede meget;
								skjøndt hun er nærværende, er det næsten som var hun en Fraværende,
								det er næsten som forvandlede Han hende til et Billede, en Parabel,
								næsten som sagde Han: Simon, jeg haver Noget at sige Dig. Der var
								engang en Qvinde, hun var en Synderinde. Da Menneskens Søn en Dag
								sad tilbords i en Pharisæers Huus, kom ogsaa hun derind. Pharisæerne
								spottede og dømte hende, at hun var en Synderinde. Men hun satte sig
								ved Hans Fødder, salvede dem med Salve, aftørrede dem med sit
								Hovedhaar, kyssede dem og græd - Simonjeg vil sige Dig
								Noget: hende bleve hendes mange Synder forladne, fordi hun elskede
								meget Det er næsten som en Fortælling, en hellig Fortælling, en
								Parabel - og dog foregaaer i samme Øieblik paa Stedet det
								Samme virkeligt.Men »hende bleve jo ogsaa hendes mange Synder
									forladne«  -
								og hvorledes kunde dette udtrykkes stærkere, sandere end derved, at
								det er Alt glemt, hun den store Synderinde forvandlet til et
								Billede. Idet der siges: Dig forlades Dine Synder, o hvor let kommer
								da ikke Erindringen tilbage i hende om sig selv, hvis hun ikke først
								var styrket ved denne uendelige Glemsel: hende bleve hendes mange
								Synder forladne. »Hun elskede meget«, derfor glemte hun ganske sig
								selv; hun glemte ganske sig selv, »derfor bleve hende hendes mange
								Synder forladne« - glemte, ja de ligesom druknedes med
								hende i Glemsel, hun forvandles til et Billede, hun bliver en
								Erindring, dog ikke at den erindrer hende om hende selv, nei, som
								hun glemte det ved at glemme sig selv, har ogsaa den, ikke længst
								men strax, glemt hvad hun hedder, hendes Navn er: Synderinden,
								hverken mere eller mindre.Og vilde nu Nogen sige: der var dog noget Selvkjerligt i denne
								Qvindes Kjerlighed; Pharisæerne opholdt sig jo ogsaa over, at hun
								nærmede sig til Christus, og sluttede deraf noget Ufordeelagtigt om
								Ham, at Han ingen Prophet var - dette udsatte hun Ham
								altsaa for, hun med sin Kjerlighed, det er, med sin Selvkjerlighed.
								Vilde Nogen sige: der var dog noget Selvkjerligt i denne Qvindes
								Kjerlighed, i Trangen elskede hun jo dog i Grunden sig selv. Vilde
								Nogen tale saaledes, da vilde jeg svare: naturligviis, og derpaa
								tilføie: Gud bedre det, det er nu engang ikke anderledes -
								og saa tilføie: Gud forbyde, at jeg nogensinde fordristede mig til
								at ville elske min Gud eller min Frelser anderledes; thi var der
								intet i den Forstand Selvkjerligt i denne min Kjerlighed, saa vilde
								jeg vel indbilde mig, at jeg kunde elske dem uden at trænge til dem
								- og for denne Formastelse bevare Gud mig!M. T., denne Qvinde var en Synderinde. Pharisæerne dømte hende, de
								dømte endog Christum, at Han vilde indlade sig med hende, de dømte
								- og just deraf - at Han ingen Prophet var, end
								sige da Verdens Frelser, medens Han just derved viste sig som
								Verdens Frelser. Denne Qvinde var en Synderinde - dog blev
								hun og er et Forbillede; salig Den, som ligner hende i at elske
								meget! Syndernes Forladelse, hvilken Christus tilbød medens Han
								levede, vedbliver fra Slægt til Slægt at tilbydes Alle i Christo.
								Det siges til Alle, hver især, Dine Synder ere Dig forladte; de
								modtage Alle, hver især, ved Alteret Pantet paa, at Synderne ere dem
								forladte: salig Den, der ligner Synderinden i at elske meget! Thi om
								det end siges til Alle, det er dog kun sandt, naar det siges til
								Den, der, som hiin Qvinde, elskede meget! Det er  sandt, Dine Synder ere Dig forladte i
								Christo; men dette Sande, som ogsaa derfor siges til hver især, er
								dog i en anden Forstand endnu ikke sandt, det maa gjøres til Sandhed
								af hver især. Saaledes er hiin Qvinde et evigt Billede; ved sin
								store Kjerlighed gjorde hun sig, om jeg saa tør sige, uundværlig for
								Frelseren. Thi at der er Syndernes Forladelse, hvad Han erhvervede,
								det gjør hun til Sandhed, hun som elskede meget. Du kan derfor vende
								det, hvorledes Du vil, og siger dog i Grunden det Samme. Du kan
								prise hende salig, at hendes mange Synder bleve hende forladte, og
								Du kan prise hende salig, at hun elskede meget: i Grunden siger Du
								det Samme - naar Du da vel lægger Mærke til, at Den, hun
								elskede meget, just var Christus, og naar Du da tillige ikke
								glemmer, at Christus er Naaden og Naadens Giver. Hvad er det nemlig
								for en Prøve, i hvilken hendes Kjerlighed forsøges, i Henseende til
								hvad er det hun kan siges at elske meget, hvad er det hun elsker
								mindre? Er Prøven den: at elske Christum høiere end Fader og Moder,
								Guld og Gods, Ære og Anseelse? Nei, Prøven, hvori denne Qvinde
								forsøges, er: at elske sin Frelser mere end sin Synd. O, der var
								maaskee Den, som elskede Christum mere end Fader og Moder og Guld og
								Gods og Ære og Liv, og dog elskede sin Synd mere end sin Frelser,
								elskede den, ikke i Betydning af at ville blive i den, vedblive at
								synde, men i Betydning af ikke ret at ville bekjende den. Frygteligt
								er det i en vis Forstand, men sandt er det, og Enhver, der har blot
								noget Kjendskab til det menneskelige Hjerte, vil sande det: der er
								Intet, som et Menneske hænger saa fortvivlet fast ved, som ved sin
								Synd Og derfor er en fuldkommen oprigtig, dyb, aldeles sand, ganske
								skaanselløs Syndsbekjendelse, det er den fuldkomne Kjerlighed, en
								saadan Syndsbekjendelse det er at elske meget.Nu er Talen forbi. Men ikke sandt, m. T., om end Pharisæerne have
								dømt, at hiin Qvinde høist upassende trængte sig ind ved et
								Gjestebud: idag er hun dog vel ikke kommet paa urette Sted, mellem
								Skriftestolen og Alteret! O, glem Taleren, som her har talet, glem
								hans Kunst, hvis han ellers har udviist nogen, glem hans Feil, som
								maaskee vare mange, glem Talen om hende - men glem ikke
								hende; hun er paa denne Vei en Veileder, hun som elskede meget, og
								hvem derfor de mange Synder bleve forladte. Hun er langt fra at være
								noget afskrækkende Billede, hun er tvertimod mere tilskyndende end
								alle Talers Tilskyndelser, naar det gjælder om at følge hiin
								Indbydelse, som fører til Alteret »kommer hid alle, I, som arbeide
								og ere  besværede«; thi der gaaer
								hun i Spidsen, hun som elskede meget, hun som derfor ogsaa fandt
								Hvile for sin Sjel i at elske meget, ja eller i at hendes mange
								Synder bleve hende forladte, ja, eller, hun som, fordi hun elskede
								meget, fandt Hvile derved, at hendes mange Synder bleve hende
								forladte.