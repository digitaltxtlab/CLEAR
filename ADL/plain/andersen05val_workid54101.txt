


H.C. ANDERSEN Kun en Spillemand  Original Roman i tre
								Dele TEKSTUDGIVELSE, EFTERSKRIFT OG NOTER AFMogens BrøndstedDanske Klassikere Det danske Sprog- og Litteraturselskab
						Borgen Danske Klassikere udgives med støtte af Kultur- og
					Kommunikationsministeriet. Redaktionsudvalg: Charlotte Madsen for NDL, Peter
					Seeberg for Dansk Forfatterforening, Mogens Brøndsted, Erik Dal og Jørgen
					Hunosøe for DSL. Serien redigeres af de to sidstnævnte, dette bind desuden af
					Johan de Mylius som tilsynsførende. Tekstgrundlag: 1. udg. 1837. Nr.
					885081. Udgivet i samarbejde med Nyt Dansk Litteraturselskab
					Efterskrift og noter © DSL/Borgen 1988 · ISBN
					87-418-8405-1 Omslag: Stig Brøgger · Tryk: Rounborgs grafiske
					hus, Holstebro Kun en Spillemand udkom 22.11.1837 i tre dele, kostede 2
						rigsbankdaler 48 skilling og indeholder:1. Del: I smudstitel, II blank, III modstående titelblad
						(titlen 78 mm bred), IV blank, y dedikation, VI blank. 1-164 tekst.2. Del: 1-4 som I-IV før, dog Anden Deel. 5-162 tekst. [163]
						tre Trykfeil, se s. 293 [164] blank. 3. Del: 1-4 som I-IV før, dog Tredie Deel. 5-133 tekst, [134] Anmærkning.
					En tydsk Oversættelse af denne Roman er under Arbeide. Mine sande, deeltagende Venner, Digterne B.S. Ingemann og J.C.
					Hauch tilegnet.Første DeelI- Unter den, an zwei Stunden im Umfang haltenden Ruinen
										zeichnet sich vor allen der grosse Tempel aus, dessen
										Porticus fast vollständig erhalten ist. -- Es macht eine
										fast rührende Wirkung, auf der Spitze der Giebelfeldes,
										grade über dem Kopf des steinernen Adlers, jetzt ein
										Storchnest zu sehen. Schade nur, dass seine Bewohner in
										dieser Zeit eben ihre Sommervillagiatura in Europa bezogen
										hatten, so dass vielleicht einer meiner freundlichen Leser
										dort die Besitzer gravitätisch um hersteigen sah, während
										mir nur das leere Nest zu betrachten blieb. Semilasso in Africa.Naar Sneen smelter, naar Skovene blive grønne, da komme Storkene
								tilbage fra deres lange Reise. I det fjerne Africa have de været,
								drukket af Nilens Vande, hvilet paa Pyramiderne. Beboerne af
								Siciliens Kyster og af Italiens Cap Mysenum sige, at aarligt paa en
								bestemt Tid komme Storkene i store Flokke over Havet og udhvile sig
								der paa Bjergskraaningerne, der ganske bedækkes; med eet flyve de
								op, bort mod Norden, over Alpernes Snee og Skyer, hvor Hoben
								fordeles i Flokke. Den mindste Flok, som den største, veed at styre
								mod Landet, den har hjemme i. Det er just ei den mindste Skare, som
								flyver til det lille Danmark Hver enkelt kjender den Havbugt, han
								maa søge, kjender Skovens Bøining og den hvide Skorsteen paa
								Herregaardens takkede Gavl, hvor Reden venter. Forunderlige mystiske
								Fugle! paa Eders Ryg rider Vaarguden ind i Landet, og Skovene blive
								mere grønne, Græsset frodigere, Luften varmere! Et saadant Par var vendt tilbage, deres Rede stod høit paa et Pakhuus
								i en Udkant af Byen Svendborg. De vare i
								fuld Virksomhed; et Halmbaand, næsten tre Alen langt, fundet paa
								Marken, førte de op til Reden, som skulde repareres. Denne Travlhed
								blev seet og var Gjenstand for en Samtale i det lille Gaardsrum tæt
								ved Det eneste nogenlunde Særegne hos Manden der, var et Par store
								mørke Moustacher  og en blaa, halv
								nedknappet Kasket. Han lænede sig til Karmen i det aabne Vindue.
								Indenfor dette sad paa Bordet en ligesaa kraftig Skikkelse; en
								Soldaterchacot vilde have seet bedre ud paa det mørke Haar end den
								hvide Hue, der nu havde Plads der, en Sabel i Haanden havde klædt
								smukkere, end den Synaal, som nu spillede mellem Fingrene. Manden
								udenfor Vinduet var Commandeersergeant, Manden inde paa Bordet
								Skræddermester. En lille Dreng laae med Næsen fladtrykt mod Ruden,
								for at see paa Storkene, de talte om!»Curiøse Dyr!« sagde Commandeersergeanten, idet han strøg sine
								Moustacher, »jeg vilde ikke for en Maaneds Gage skyde een af dem! De
								bringe Lykke, hvor de bygge, derfor har ogsaa Jøden faaet dem!«»De sidde rigtignok paa Jødens Huus!« svarede Skrædderen, »men vi
								have dog Afgiften! hvert Aar give de deres Tiende, det ene Aar et
								Æg, det andet Aar en Unge. De jage deres Næb bag ind i Nakken paa
								den, det seer ud som et Sylestik, og saa ud af Reden med den. Det er
								ellers en heel Comedie at see, naar de made Ungerne eller lære dem
								at flyve. De Gamle gjøre sære Kunster ved Madningen. Ligeop i Reden
								staae de, lægge den lange Hals tilbage over Ryggen og Næbbet henad
								Halen, ligesom naar en Gjøgler bøier sig bagover, for at tage en
								Sølvskilling op af Gulvet. Først trække de Halsen til sig, saa skyde
								de den tilbage og gulpe pæne smaa Frøer og Snogeunger op, som de
								Smaa da blive trakterede med Men det lystigste er dog at see dem
								lære Ungerne at flyve. Maneuvren skeer henad Tagryggen. Der gaae de
								Smaa, som en Liniedandser paa en Snor, balancere med Vingerne og
								begynde med smaa Hop, da de ere tunge i Livet. Hvert Aar jeg seer
								Storkene komme hjem fra deres lange Reiser er det mig, ligesom om
								jeg selv var nylig kommen hjem fra min store Vandring, saa faaer jeg
								mange gamle Erindringer, tænker paa de høie Bjerge jeg har kravlet
								over, de prægtige Byer, hvor Husene saae ud som Slotte, og Kirkerne
								havde en Rigdom som Keisernes Skatkamre. Ja, der er deiligt i
								fremmed Land!« sukkede han, »der er Sommer den meste Tid af Aaret.
								Vor Herre har rigtignok ladet os være Stedbørn! - men hvad det var
								jeg vilde sige! det var om Storkene, vi talte. Man kan dog aldrig
								ret udgrunde de Besynderligheder, man seer hos disse Dyr. Før de
								flyve bort, samles de altid paa forskjellige Steder i Landet. Jeg
								har seet dem, flere Hundrede i Tallet, ved Qværndrup, det var en heel Maneuvre, de holdt. Alle paa
								eengang knebbrede de med Næbet, man kunde ikke høre Ørelyd De talte
								nok om Reisen. De holdt  Raad, og med
								eet styrtede den største Flok over nogle enkelte og dræbte dem; der
								blev en halv Snees liggende paa Stedet Man siger, at det er de syge
								og svagelige, som ikke have Kræfter til den lange Reise, de Andre da
								dræbe. Hele Flokken gaaer i Veiret og gjør Dreininger som et
								Vridboer. Gud Fader bevar' os! hvor de gaae høit op! de see ud som
								en Myggesværm og forsvinde. Blommen i deres Æg er rød som Ild og
								Blod Man kan see, det er en Solfugl, som har lagt det En Unge fra de
								varme Lande ligger der indeni.« »Har Storken ogsaa hentet mig fra de varme Lande?« spurgte pludseligt
								den lille Dreng, som bestandigt havde trykket Ansigtet mod Ruden,
								men dog hørt hvert Ord »Henne i Mølledammen har han fisket Dig!« svarede Faderen; »Du veed
								jo nok, at de smaa Børn hentes fra Mølledammen!« »Men de have jo ingen Klæder paa!« sagde Drengen, »hvor kan saa
								Storken see, hvilke der ere Drenge, og hvilke der ere Piger!« »Ja, derfor tager han ofte feil,« sagde Commandeersergeanten, »han
								bringer os en Pige, naar vi vente en Dreng!« »Skulle vi ikke fra Storken gaae til Lærken!« udbrød Skrædderen og
								tog en blaae Flaske ned af Dragkisten, som var pyntet med Kande og
								Kopper, midt imellem hvilke sad en udpyntet Dukke, saaledes som man
								i katholske Lande finder Gudsmoder fremstillet »Mutter Maria sidder godt!« sagde Commandeersergeanten og pegede paa
								Dukken. »I har nok selv gjort hende?« »Hovedet er fra Østerrig,« svarede Skrædderen og skjænkede, »Tøiet
								har jeg selv syet Det husker mig paa mine Ungdomsreiser. Saadant et
								Billede havde Børnene paa et Bord udenfor Døren, smaa Lys brændte
								foran og saa tiggede de af dem, som gik forbi: »Det er Madonnas
								Geburtsdag!« sagde de. - Men her skal I see mit
								Forvandlings-Billede. Det har jeg selv gjort.« Han pegede paa et
								daarligt tegnet, coloreret Billede i en stor Ramme. »Det er Doctor
									Faust midt i sin Stue, hvor han
								studerer. Paa den ene Side staaer hans Stueuhr, Klokken er tolv, paa
								den anden Side ligger Bibelen. Træk nu i dette Baand tilvenstre!
								See, Uhret forvandler sig til Satan, som vil friste ham. Nu trække
								vi i dette Baand, og Bibelen aabner sig, Engelen kommer ud af
								Bladene og taler Fredens Ord« Som han sagde, skete det, og ved hver
								Figur blev tillige et Vers synligt, hvori læstes Djævelens Fristelse
								og Engelens Advarsel. Skrædderen trak igjen i Baandet tilhøire og
								Engelen steg ind i Bibelen, der lukkedes, Djævelen blev »Potstausend!« udbrød Commandeersergeanten. »Det har I selv fundet
								paa? I skulde ikke være Skrædder, I har Hoved!« »Billedet har jeg selv sat sammen efter et lignende jeg saae engang i
								Tydskland. Jeg udgrundede Mechaniken. Historien selv med Faust, Troldkunstneren, er heller ikke min;
								jeg saae den paa mine Reiser. Det var en Dukkecomedie. Engelen steg
								op af Bibelen og varede Doctor Faust, men
								Uhret blev til Satan, der fik Magt med Doctoren, da Engelen gik, og
								Bogen lukkedes. Samme Faust havde en
								Famulus, som de kaldte ham, han vidste den hele Pagt og var selv paa
								den gale Vei med, men trak sig bort itide; fattig og elendig saae
								man ham i sidste Act, hvor han gik og var Vægter i den By, hvor den
								rige Faust boede; han vidste, at naar han
								raabte tolv, saa kom Satan og tog hans Herre. Man hørte Klokken
								slaae, Famulussen foldede Hænderne over Brystet: »den Glock« -
								raabte han, drog et dybt Suk og hverken kunde eller vilde sige
								»tolv«, men hvidskede kun - »geschlagen!« det hjalp ikke, Faust foer ud gjennem Vinduet, ridende paa
								den røde Lue!« »I er ikke skabt til at sidde paa Bordet!« sagde
								Commandeersergeanten. »I lever jo dog kun i at reise og marchere.
								Feldten var just et Liv for Eder! Fremad! Marche! Ærestegn paa
								Brystet! Før Aaret er omme, er I Commandeersergeant!« »Og Konen og Drengen?« sagde Skrædderen; Han skulde vel gaae med som
								Piber, hun som Markentenderske! Det vilde intet Liv være for dem!
								Nei, ledig og løs maa man være, saa er Verden vor! Det var en
								Levetid, de fem Aar jeg var min egen Herre! Seer I,
								Commandeersergeant, jeg var kun nitten Aar, havde hverken Fader
								eller Moder, ingen Kjæreste! Faaborg er en
								net By, der er jeg født, der gik jeg i Lære! Naboens Maria var en voxen Pige, da jeg endnu blev
								kaldt Dreng, derfor gjorde det mig stolt, at den smukke, voxne Pige,
								som saa Mange gjerne vilde være »gode Venner« med, rakte mig Haanden
								og loe saa skjælmsk til mig, men at hun kunde blive min Kjæreste, saa høit turde jeg ikke see!
								jeg vilde reise, naar jeg blev Svend; Verden, som jeg havde læst om
								i Beskrivelserne, vilde jeg see. Da derfor Svendestykket var
								antaget, og mine Spareskillinger talt sammen, blev strax Randselen
								snørt, og jeg sagde gode Venner farvel! Nu er det saaledes i Faaborg, at Kirken ligger i den ene Ende af
								Byen og Taarnet i den anden. Jeg gik om Aftenen forbi Taarnet, der
								mødte jeg Maria. Hun lagde sine Hænder om
								mit Hoved, kyssede mig midt paa Munden. Det var, som Ild, aldrig har
								siden et Kys saaledes gaaet mig ind til  Marven; jeg vilde have ønsket, at hele Byen
								havde seet derpaa. Men vi vare ene To! Jeg saae op paa Taarnet Der
								er ingen Vægtergang, ingen, uden een, de have malet af paa Muren;
								der ere tegnede to Vægtere, i naturlig Størrelse og med Couleurer;
								de sees endnu, thi de blive altid friskede op igjen. Hvor jeg
								ønskede, at de havde været levende! jeg kunde dog ikke lade være at
								sige i mit Hjerte: I have seet den kjønneste Pige i Byen kysse mig!« »Saa blev I forlovet?« spurgte Commandeersergeanten.»Jo, paa det Lag! jeg blev som et Blod, men lystig i Sindet var jeg,
								og Reisen gik med mere Fornøielse! I fem Aar reiste jeg fra Land til
								Land Skikkelige Folk, brave Mestere har jeg stødt paa, men
								Bisselæderet var mig i Skoene!«»Og Kysset, I fik af Maria, det var Eder Blod
								paa Tanden, saa fik I Smag paa Pigerne?«»Nu, jeg vil ikke gjøre mig bedre, end jeg er, men det er Sandhed, da
								jeg i fremmed Land første Gang slog min Arm om en Piges Liv og fik
								et Kys igjen, kom jeg til at tænke paa Maria
								og det paa en ganske egen Maade! det var ligesom om hun saae paa
								det, og Blodet gik mig op i Ansigtet! Aldrig følte jeg mig fremmed
								ude. Tidt, naar jeg havde været nogle Uger i en By, var det mig, som
								havde jeg altid levet der, som havde jeg altid kjendt Kammeraterne
								og fløitet med dem deres tydske Viser. Kun naar jeg saae noget, der
								ret forbausede mig, som den gamle Stephans Kirke i Wien, eller de høie Bjerge, med Skyer paa
								Siden og nede ved Foden en Frugtbarhed, som i den rigeste
								Kjøkkenhauge, saa stod Faaborg for mig, med
								alle gamle Bekjendter, og mens jeg var nær ved at faae Vand i Øinene
								over den Verdens Pragt, tænkte jeg ufrivilligt paa Taarnet i Faaborg med den afmalede Vægtergang og de
								afskildrede Vægtere, som havde seet Maria
								kysse mig, og saa syntes jeg, her kunde endnu være kjønnere for
								mig, stod kun det gamle Taarn her, og Maria
								der nedenunder med den Stoffes Bul og det grønne Skjørt. Jeg
								fløitede da en Vise, og Lystigheden var der igjen! Heisa! saa
								vandrede jeg med Kammeraterne længer ud i Verden!«»Men her hjemme er dog kjønt!« udbrød Commandeersergeanten.»Ja, her er smukt, naar Frugttræerne staae i Blomster, naar
								Kløvermarken lugter som en Potpourikrukke! men, der skulde I see,
								naar man først er over de høie, blaae Bjerge: Alperne, som de kaldes, det er som en stor Hauge; den
								stikker den ud paa Glorup, den overgaaer  hvert kongeligt Anlæg i de nordlige
								Lande! Marmor, hvidt, som Sukker, hugge de ud af Bjergene, og
								Druerne hænge der, store og faste i Kjødet, som Blommer hos os. Jeg
								var der i tre Aar; saa kom der engang Brev fra mit Sødskendebarn i
									Horne, og nede i Kanten stod: »Maria hilser og beder ikke at blive glemt!«
								Det var skrevet med hendes egen Haand. Jeg blev blød om Hjertet
								derved, jeg kunde da mærke, at det var Kjærlighed hos mig, da havde
								jeg ingen Ro; jeg fik en Længsel jeg maatte hjem, og jeg vilde hjem!
								mangen Nat gik jeg paa den eensomme Vei, forbi store Klostre,
								gjennem snevre Byer, over Bjerge og gjennem Dale; saa hørte jeg
								igjen det danske Sprog, saae Spiret paa Hornekirke, Lyngbakkerne ved
									Faaborg - og da jeg friede til Maria, fik jeg ja. Nu reiser jeg ikke mere!
								nu seer jeg paa Storkene, hvor de reise ud og komme hjem. Imellem er
								jeg heller ikke i godt Humeur, men saa har Maria sin egen Maade at sætte det paa; engang om Sommeren
								seile vi ogsaa over til Thorseng og gaae
								lidt omkring derovre. Det er jo ogsaa at reise! De lange Toure, ja
								dem kan Drengen gjøre, naar han voxer til. Der er Liv i ham,
								Commandeersergeant!« »Og derfor skal han ogsaa have af det Klare!« svarede denne og rakte
								ham det halvfyldte Glas. Drengen greb derom med begge Hænder og
								drak, saa Vandet løb ham ud af Øinene.»Der have vi vor Madam!« udbrød Commandeersergeanten, idet Drengens
								Moder traadte ind Den yppige Figur, de store brune Øine kunde nok
								kalde et Hjerte tilbage fra Syden. Et temmeligt strængt Blik mødte
								Manden, en kort, men dog venlig Hilsen tilfaldt
								Commandeersergeanten, der klappede hende paa Skulderen. »Hele
								Kjærlighedshistorien har jeg hørt!« sagde han, »været i Øster og
								Vester med Mester.«»Ja, man har ikke andet at bestille!« svarede hun kort, og lagde sit
								Halstørklæde ned i Dragkisteskuffen. »Der skulde han have blevet,
								siden der var saa rart! vor Herre veed, hvad han vilde her! Snart er
								her for koldt, snart regner det for meget! jeg siger ogsaa: reis!
								der er Ingen, som holder paa Dig! jeg kan tage ud at tjene, og
								Drengen faaer jeg vel Brød til!«»Maria,« sagde Manden, »det mener Du ikke! var jeg ikke kommet
								tilbage, saa havde Du maaskee ikke været gift endnu!«»Ti for Een kunde jeg have faaet! Gaardmandens Søn i Ørebæk friede før Du, men da var jeg en
								Tosse, som vi Fruentimmer ere det!«»Du har ikke fortrudt det, Maria!« sagde
								Manden kjærligt og lagde sin Kind til hendes. Hun kyssede ham, lo og
								gik til Kjøkkenet, hvor snart Fisken brasede til det lille
								Familiemaaltid.IISaa gik de mellem Blomster, - Og favnede hinanden,
										Og bæved' høit af Fryd. Oehlenschlæger.I Kjøbstæderne har sædvanligviis hvert Huus en lille Have, dog dette
								Huus havde ingen, men een maatte man dog have, om ikke større, end
								til en Haandfuld Purløg og lidt Portulak. Den var ogsaa bragt
								tilveie og var, om man saa tør kalde den, een af Nordens hængende
								Haver, som Armod eier dem. En stor Trækasse, fyldt med Jord,
								udgjorde deres Have; den var stillet høit op paa Renden mellem
								Nabohusene, hvor Ænderne ikke kunde komme op og gjøre den Skade.Skulde der nu plukkes lidt, da maatte Stigen frem, den stilledes op i
								Kjøkkenet mellem Tinrækken og Skorstenen, Een holdt paa den vaklende
								Stige, mens den Anden steg op ad den til Loftet, hvor da Lugen blev
								aabnet, og man med Overkroppen kom ud til Kassen.Det var en Fest for den lille Dreng at komme derop; eengang havde han
								endogsaa faaet Lov til, svævende mellem Moderens Hænder ud af
								Laagen, at sætte Fødderne paa Kanten af Kassen.»Vi have maaskee ligesaa megen Glæde af vor Smule Grønt,« sagde Maria, »som Jøden har af sin prægtige Have!«»Men vi gad dog nok have den!« svarede Manden. »Deiligt med Blomster
								skal der være! sjeldne Væxter, som i ingen anden Have i Svendborg. Om Sommeraftenerne, naar Vinden
								bærer herind, kan man lugte Jasminerne. Tidt har jeg havt Lyst til
								at sætte Stigen til Taget, klattre op ved Storkereden og see ned i
								Haven. Maria, det deilige Poppeltræ, som
								rager høit over Taget, kan sætte mig i ganske forunderlige Tanker.
								Om Sommernatten, naar Fuldmaanen skinner, stikker det saa mørkt af
								imod den blaae Luft, det er, ligesom jeg saae i Italien de store
								Cypresser. Tidt naar Du har sovet, er jeg staaet op og har aabnet
								Vinduet; kom da en mild Luft med Jasminduft over til mig, da kunde
								jeg bilde mig ind, jeg var der langt ude i det deilige Italien.«»Skal jeg nu høre den Snak igjen!« sagde Maria og trak sig bort; men den lille Dreng lyttede med store
								Øine til Faderens Tale. Hvor gjerne vilde han ikke ogsaa flyve med
								Storken til fremmede Lande, ja hvor lykkelig vilde han være ved blot
								at kunne sidde i Reden og see ned i Jødens Have. En mystisk Verden
								rørte sig derinde. Engang havde han med sin Moder været der i Huset
								og seet Løvsalernes Fest, aldrig kunde han glemme den grønne
								Hvælving af Gran og Aspargestoppe, det prægtige Granatæble under
								Loftet og det fine, usyrede Brød I de lange Vinteraftener læste
								Faderen høit i »Tusind og een Nat,« hans
								egne Reiser klang for Drengen ligesaa eventyrlige; Storken var ham
								et Underdyr, som Fuglen Roc, og Jødens Have,
								som han aldrig havde seet, var ham Hesperien
								og Scheherezades Hjem med det gyldne
								Springvand og den talende Fugl.Det var hen i Julimaaned. Den Lille legede i det tomme Tørvehuus, som
								udgjorde Grændsen mellem Hjemmet og hans Feeverden. I Hjørnet vare
								nogle Stene sjunkne løse; den Lille lagde sig ned og tittede gjennem
								Sprækkerne, men Alt, hvad han saae, var kun de grønne Blade, som
								Solen gjorde transparente. Med skjælvende Haand, som var det et
								Mysterie, han vilde hæve, vovede han at trække en Muursteen ud: den
								overliggende gled skjævt ned; Drengens Hjerte bankede, han vovede
								ikke at røre sig. Efter faa Minuter tog han Mod til sig. Aabningen
								var større, dog kunde han ikke oversee mere, end saa stor en Plet,
								som en enkelt Jordbærbusk indtog; men for Barnephantasien laae heri
								en Rigdom, et Skue, som for den Voxne Synet af det yppigste
								Frugttræ, hvis Grene de modne Frugter tynge til Jorden.
								Jordbærbladene vare saa store og saftige, gjennem enkelte skinnede
								Solstraalerne, andre derimod traadte mørkt i Skygge, og midt imellem
								denne Yppighed hang to store, røde Bær, saa friske og fulde. Canaans Drueklase indgjød ikke rigere Tanker
								om Frugtbarhed end disse to Bær. I Beskuelsen laae ogsaa Fristelsen
								til at plukke dem, men det var ikke voveligt! At tage den ene Steen
								ud af Muren var Synd nok for den første Dag.Næste Eftermiddag laae endnu Stenene urørte. De grønne Blade viftede
								ved Lufttrækket gjennem Aabningen. Bærrene sadde der jo; da
								udstrakte den lille Haand sig ængstelig, berørte Bærret, uden at
								plukke det; men da Haanden atter kom ind, snoede Fingrene sig om den
								grønne Stilk, dog, i samme Øieblik mødte en lille Barnehaand hans,
								han trak sin tilbage med en saadan Hurtighed, at een af Stenene  gled ud, selv sprang han tilside;
								først efter nogle forventningsfulde Øieblikke vovede han sig igien
								nærmere og tittede igjennem denne forstørrede Aabning.Et Par store brune Barneøine mødte hans. De forsvandt ligesaa
								hurtigt, men kom snart igjen tilsyne. En deilig lille Pige var det;
								nysgjerrigt tittede hun i forsigtig Afstand fra Aabningen.Det var Naomi, Jødens Datterdatter, omtrent
								eet Aar yngre end Drengen. Han havde før seet hende staaende oppe i
								hendes Bedstefaders Vindue, da havde hun gule Saffians Støvler paa;
								disse havde gjort et uudsletteligt Indtryk paa Drengen.Børnene stirrede en Stund paa hinanden.»Lille Dreng!« sagde Naomi, »Du maa nok komme
								ind til mig! Gjør Hullet større!«Og som om en mægtig Fee befalede, gled endnu to Stene ud»Hvad hedder Du?« spurgte hun.»Christian!« svarede Drengen og stak Hovedet ind i den solbelyste,
								duftende Have. Naomi skjød Viinrankernes
								Grene tilside, som rigt skyggede hen over Muren. I Drømmenes Land
								stod han, tabende sig i Beskuelse.Den Ældre vilde her kun see en smuk, lille Have i rig Flor, med mange
								sjeldne Blomster, Viinranker opad Væggene, et Poppeltræ og længer
								henne to Akasier; men vi maae see den, som den Indtrædende saae den,
								vi maae med ham aande den stærke Blomsterduft, føle de varme
								Solstraaler, beskue den rige Pragt.Yppige, bredbladede Viinranker, duftende Caprifolier og de blaae og
								røde Convolvoli slyngede sig opad Væggen og dannede et Tapet. Et
								Bousket af Mosroser sluttede sig i en Halvmaane om de prægtigste
								Levkoier af en sjelden Størrelse og Farveforskjellighed, lige fra
								den sortblaae til den sneefarvede; Duften syntes at fortrænge enhver
								anden. Ved Poplen, om hvilken den mørkegrønne Epheu slyngede sine
								faste Blade, stod den lille Naomi med de
								kloge Gazel-Øine og den brune Teint, som antyder den asiatiske
								Slægt; men Blodet skinnede friskt og deiligt gjennem de runde
								Kinder, som ombølgedes af det sorte Haar. En mørk Kjole med et
								Læderbælte sluttede sig om den smukke Barneskikkelse.Hun drog ham hen til Bænken under Akasietræet, hvor de blegrøde
								Blomster hang i tætte Kllaser. De deiligste Jordbær med saftfuldt
								Kjød bleve spiste. Drengen skuede rundt om sig, henflyttet i en  hesperisk Verden, der syntes saa
								langt borte fra det sædvanlige Hjem; da knebbrede Storken høit oppe,
								og han kjendte Reden og Ungerne, der stode i den og syntes at fæste
								deres kloge Øine paa ham. Da tænkte han paa sine Forældres lille
								Gaard, Kassen med Purløg og Portulak deroppe i Renden, og han
								undrede sig over at være Alt dette saa nær. Storken kunde oversee
								hans Norden og Syden.Nu tog Naomi ham ved Haanden, og de gik ind i
								det lille Lysthuus, der blot kunde rumme en fire Personer, men for
								Børnene syntes det en stor Sal; Barnephantasien behøver jo kun at
								lade ridse med en Pind i Jorden, for at skabe sig et Slot med Sale
								og Gange.Et eneste Vindue med mørkerødt Glas kastede en underlig Belysning paa
								det brogede Betræk, hvor Dyr, Fugle og Blomster slyngede sig i
								hverandre; et Strudsæg, der ved det røde Lysskjær fik en sælsom
								Ildfarve, hang under Kuppelen. Naomi pegede
								paa Ruden, Christian stirrede derigjennem,
								og Alt udenfor laae i den mest sælsomme Belysning; han maatte tænke
								paa det brændende Bjerg, som hans Fader havde talt om. Alt stod i
								Ildglands! hver Busk og Blomst glødede; Skyerne syntes Ild i en
								Ildluft. Storken selv, Reden og Ungerne luede.»Det brænder!« raabte Christian, men Naomi lo og klappede i de smaa Hænder.
								Saasnart Børnene saae gjennem den aabne Dør, havde alt igjen sin
								friske, grønne Farve, ja, den syntes endogsaa stærkere, end da de
								stode ude i det Grønne. Blomsternes Farveforskjellighed var der, og
								Storken stod hvid og med røde Been som altid.»Skal vi lege at sælge Penge!« sagde den lille Naomi, idet hun trak et Græsstraa gjennem to Blade. Det
								forestillede en Vægtskaal. Gule, røde og blaae Blade vare Penge.»De røde ere de kostbareste!« sagde hun. »Du skal kjøbe, men Du maa
								give mig noget! det skal være et Pant. Du kan give mig din Mund! Vi
								lege det kun, jeg tager den ikke rigtigt! Du skal give mig dine
								Øine!«Med Haanden gjorde hun en Bevægelse, som om hun tog dem, og Christian fik baade af de røde og blaae
								Blade. Aldrig havde han leget saa deiligt før.»Du Fredens Gud! Christian, er Du derinde!«
								raabte Maria og stak Hovedet halv ind
								igjennem Aabningen, som de Smaa havde nærmet sig.Forskrækket slap han Naomis Haand, tabte de
								brogede  Blomsterblade og krøb
								tilbage gjennem Aabningen, hvor Modtagelsen var et Par følelige Slag
								over Ryggen. Stenene bleve stillede op saa godt det lod sig gjøre,
								og slige Kunster, som Maria kaldte det, blev
								paa det strængeste forbudt; dog under Arbeidet dvælede hun lidt og
								betragtede Haven; desuden plukkede hun det nærmeste Jordbær af og
								spiste det.Næste Dag var, fra Havens Side, tætte Brædeplanker slaaet for;
								vistnok havde Naomi fortalt om Besøget.
								Forgjæves trykkede Christian Stenene mod
								Bræderne, ja vovede endogsaa at banke paa. - - Indgangen til det
								smukke Blomsterland var lukket.Rig og levende stod for ham den hele Pragt, Træer og Blomster, det
								røde Vinduesglas og den smukke Naomi. Det
								tænkte han paa om Aftenen, lige til han faldt i Søvn.IIIWirbelnd steigt des Rauches Seule durch der Mauern Riss 
										empor, Und der Schreckensruf um Hülfe gellt in das
										entsetzte Ohr.Gaudy's »Kaiserlieder.«Det var Nat, da Christian igjen vaagnede; et
								forunderligt rødt Skjær, som det i Lysthuset gjennem det farvede
								Glas, oplyste Stuen. Han stak Hovedet ud af Sengen. Ja,
								Vinduesruderne havde samme Ildfarve, Himlen denne brændende Glands,
								den mørke Poppel syntes at gløde. Det var en heel Fornøielse at
								gjensee denne Ildpragt.Da hørtes udenfor pludseligt Skrig, Forældrene sprang op, Brandraabet
								lød. Jødens hele Huus stod i Lue; en Regn af Ildfunker styrtede ned
								i Nabogaarden; Himlen skinnede rød, Luen slog i sælsomme Tunger høit
								iveiret. Maria overgav Drengen til Gjenboens
								og samlede i Hast de bedste Stykker af Bohavet, som hun vilde have
								sikkret, thi Ilden havde allerede tændt an i Sidehuset, paa hvis Tag
								Storkereden stod.Den gamle Jøde havde sit Soveværelse paa Qvisten ud til Haven, men
								han sov endnu, medens Flammen omspændte ham i det røde Dødsnæt. Med
								Øxen i Haanden brød Skrædderen Hul i Muren ind til Haven og gik med
								nogle Naboer derigjennem. Her var varmt som i en Ovn, dog Luftningen
								førte Gnisterne hen over deres Hoveder.Endnu lød ingen Brandklokke fra Taarnet, Vægterne skrege, men deres
								Pibe hørte man ikke; den Ene havde ladet sin ligge hjemme, da den jo
								aldrig blev brugt, den Anden havde nok sin med, men da han blæste i
								den, havde den, som han sagde, »tabt Veiret.«Døren blev brudt op. Ingen Sjæl viste sig endnu, da klingrede
								pludselig en Vinduesrude, en Kat, vild og skrigende, banede sig Vei
								ud, foer op af et Træ og forsvandt paa Sidehuset.Tre Mennesker vare derinde, vidste man, den gamle Jøde, med sin lille
								Datterdatter Naomi, - de To udgjorde
								Herskabet; den gamle Joel, Schakkerjøden,
								som de kaldte ham, var hele Tyendet, vel havde de  ogsaa et qvindeligt, Simonia, som gik Joel tilhaande,
								men hun sov i sit eget Hjem om Natten, og var altsaa ikke her.»Slaa Qvistvinduet ind!« raabte enkelte Stemmer, og Stigen blev sat
								til. Røgen svulmede sort og tyk hen over Vinduet; Tagstenene sprang
								af Hede; Luen brød kjækkere igjennem fra de brændende Bjelker og
								Sparrer.»Joel!« raabte de Alle, idet denne, med en gammel Slaabrok om de
								gule, magre Lemmer, styrtede ud af Døren; de lange Fingre klemte sig
								om en Sølv-Pokal; under Armen havde han et lille Skrin af Papir, som
								de haves til qvindeligt Arbeide. Det var Alt hvad han, som af
								Instinkt, havde grebet i Flugten. »Bedstefader og Barnet -!«
								stammede han og hældede sig, overvældet af Skræk og Hede, op til
								Muren og pegede op mod Qvistværelset. Der aabnede Vinduet sig, og
								den gamle Jøde, halv nøgen, med den lille Naomi paa Armen, steg ud. Barnet klyngede sig fast til ham, et
								Par af Tilskuerne sprang til og holdt fast paa Stigen.Den Gamle havde alt begge Fødder fast paa den, Overkroppen hævede sig
								frem med Barnet, da han med eet standsede, udstødte et forunderligt
								Suk og vendte pludseligt om med den Lille, steg ind af Vinduet igjen
								og forsvandt. Den sorte Røg og Ildgnisterne skjulte et Øieblik
								Aabningen.»Herre Jesus!« raabte de nedenfor, »Hvor vil han hen? Han brænder
								inde med Barnet! - Det er hans Penge, han har glemt!«»Gjør Plads!« raabte en kraftfuld Stemme, og en Mand med et mørkt,
								udtryksfuldt Ansigt trængte frem og sprang op af Stigen, greb fast i
								Vinduesposten, hvis øverste Deel Luen allerede havde slikket sort.
								Ilden lyste derinde, Skinnet bævede hen under det bugnende Loft
								Manden steg derind.»Var det ikke Nordmanden fra Hulgaden?« spurgte Enkelte.»Jo ham! det er en dristig Karl!«Ilden oplyste hver Krog i Værelset, hvor han stod. Naomi laae paa Gulvet. Den gamle Bedstefader var ikke at
								see, men en tyk, qvælende Røg trængte ind fra Sideværelset, gjennem
								en nylig aabnet Dør. Manden greb Barnet og sprang ud paa den
								vaklende Stige. Naomi var frelst, men
								Bedstefaderen laae allerede bedøvet af Røgen i Værelset, hvor han
								var trængt ind til den jernbeslagne Kiste.Taget styrtede knagende sammen. En Søile af Gnister, utallige, som
								Melkeveiens Funker, steg høit op i Luften. »Jesus, forbarm dig!« var det korte Miserere over en Sjæl, der i
								dette Øieblik, gjennem Flammer, gik til Dødens Liv.Det var umuligt at redde noget, Alt stod omspændt af Flammer. Det
								gamle Huustyende, Simonia strakte med
								Fortvivlelsens Hulken, Hænderne mod det Baal, hvor hendes Herre
								brændte, og som endnu igaar var hende et Hjem. Joel havde Maria taget ind til
								sig, derhen kom ogsaa Naomi.»Storken, den stakkels Stork!« raabte de Alle. Reden var bestraalet
								af de omspændende Flammer; Storkemoderen stod deroppe, udbredte sine
								store Vinger over Ungerne og søgte at dække dem mod den brændende
								Hede. Hannen derimod var ikke at see, han maatte tidligere været
								fløiet bort. Ungerne dukkede sig dybt ned, ængstelige for at flagre
								ud, Moderen viftede med Vingerne og strakte Hals og Hoved langt
								frem. »Min Stork! min kjære Fugl!« raabte Skrædderen. »Det arme Dyr
								maa ikke brænde!«Han satte Stigen til Væggen, medens de andre ved Huien og ved at
								kaste smaa Stene op i Reden søgte at jage den bort, men den blev. En
								tyk, kulsort Røg stod hen ad Muren, Skrædderen maatte bøie Hovedet
								dybt nedad, medens Gnister og Ildkager fygede som et Sneefog. Luen
								tændte de tørre Grene, som dannede Reden, den blussede op og midt i
								Ilden stod Storkemoderen og brændte med sine Unger.Opad Dagen var Ilden slukket. Jødens Huus var nu en dampende Kul- og
								Askehob, hvori man fandt hans uformelige Legeme.Henimod Aften stod Skrædderen med sin lille Dreng ved Brandstedet;
								den hist og her opstigende Røg viste, at det endnu brændte nede i
								Grunden. Hele den smukke Have var nu et nedtraadt Øde. Rundtom laae
								sorte, forbrændte Bjælker; Viinrankerne og de deilige Convolvoli
								vare revne løse fra Væggen og hang og laae nu henslængte og
								nedtraadte. Gangene syntes forvandlede til en Eng-Grund. De smukke
								Levkoier vare borte, og Rosenhækkerne knækkede og besudlede med
								Jord, den ene Side af Akasietræet afsviet, og istedenfor den
								qvægende, deilige Blomsterduft, aandede man nu kun Røgen og det
								Sviede. Lysthuset var hugget ned. Et fiirkantet Stykke af det røde
								Rudeglas var Alt, hvad Christian fandt af
								gamle Erindringer; han saae igjennem det, og Luften glødede, som da
								han og Naomi tittede gjennem Ruden. Men ovre
								paa Forældrenes Tag stod en Stork, det var Hannen, den var kommet
								tilbage, havde hverken fundetRede eller Huset, hvorpaa denne stod Underligt dreiede den Hals og
								Hoved, som søgte den noget.»Det arme Dyr!« sagde Skrædderen, »den har uafladeligt i Dag, fra det
								Øieblik den kom, fløiet over Brandstedet. Nu hviler den lidt! Jeg
								vil faae et Tvertræ derop, maaskee bygger den en ny Rede; hvor den
								dog seer efter Ungerne og Moderen! de flyve aldrig mere til de varme
								Lande!«I det næsten tomme Baghuus, hvor Hullet var brudt i Muren ind til den
								ødelagde Have, stod den gamle Joel; hans
								magre Haand holdt fast i den rustne Jernkrampe i Væggen, medens hans
								sorte, alvorlige Øine vare fæstede paa en Gjenstand, som et gammelt,
								tærnet Forklæde skjulte i det store, tomme Sengested derinde; hans
								smalle, blege Læber bevægede sig, og neppe hørligt talte han frem
								for sig:»En Spaanæske blev altsaa din Kiste, Du rige Søn af Salomons Rod! den
								fattige Kones Forklæde blev Dit kostelige Liigklæde! Ak! ingen
								Israels Datter skal vadske Dit Legeme, de røde Luer have gjort det!
								Ilden var tørere end Urterne, rødere end Roserne, vi komme i vore
								Dødes Bad Men ved »Bet achaim«* skal dog Din Gravsteen reises! den
								fattige Joel bliver Dit hele Følge! men Du skal komme i Din indviede
								Grav, hvor den sorte Strøm under Jorden eengang fører dig til Jerusalem!«Han løftede Forklædet tilside, tog Laaget af Spaanæsken, hvor de til
								Kul brændte Levninger af Jøden laae. Joels
								Læber bævede endnu hurtigere, som i Krampetrækning, Taarerne
								flød ham ned over Kinderne, men Ordene blev dumpe og uforstaaelige.»Vor Herre Jesus være ham naadig!« udbrød Maria idet hun traadte ind, men en Rødme foer idet samme over
								hendes Ansigt; hun syntes, ved at nævne det hellige Navn, som Joel ikke erkjendte, at hun krænkede den
								Sørgende. »Vor Herre,« gjentog hun derfor hurtigt og med Eftertryk,
								»Vor Herre, vil være ham naadig!«»Hans Gravsteen skal blive reist ved Siden af Datterens!« svarede Joel, idet han tildækkede de forbrændte
								Rester.»Hun ligger jo begravet i Fredericia,« sagde Maria. »Det er langt bort I maa føres, for at finde en Grav.
								Jeg husker nok den Nat, hun blev kjørt bort. Kisten sattes ned
								mellem Straa og Halm; hendes Fader, som nu ligger her i Kul og Aske,
								og han, Joel, kjørte afsted * d.v.s. De Levendes Huus, saaledes kalde Jøderne deres KirkegaardRegnen skyllede ned! Det stakkels Barn der er tilbage! Bedstefaderen
								var den eneste, hun havde!«»Hendes Moder var af vort Folk,« sagde Joel
								og tilføiede i en noget stolt Tone: »Vor Menighed lader ingen af
								Sine lide Nød Jeg Gamle faaer ogsaa mit Brød og jeg vil dele det med
								hende, faaer hun ikke Plads ved en Rigeres Bord I den Christnes Huus
								bør sig jo den Christnes Barn!« tilføiede han saa sagte, at det var
								umuligt at høre det.»Barnet er hos os!« sagde Maria, »lad det i
								Guds Navn blive der, til det kan faae det bedre! Koger Gryden til
								tre Munde, saa koger den ogsaa til den fjerde med!«Næste Aften, sildigt, da det var mørkt og stille i Gaderne, vandrede
								igjennem Byen ned mod Skibsbroen en lille Skare; forrest i den var
								Skrædderen med sin Lanterne, ham fulgte Joel, med Byldten spændt paa Nakken og med Spaanæsken under
								Armen. Maria gik bagefter med Christian og Naomi.
								Den lille Pige græd, Joel kyssede hende paa
								Haand og Pande og steg derpaa ombord paa Jagten. Kun lidt blev der
								talt, tause stode de nu ved Bolværket, hvor Tougene løsnedes.Og Christian saae ved den aftagende, stigende
								Maane, at de hvide Seil udfoldede sig, at Skibet gled hen ad
								Strømmen, og Joel stod der ude med
								Spaanæsken under Armen; alle Omrids viste sig saa bestemte i det
								usikkre Maanelys.Digteren fortæller om Zigeunerne, der løste deres døde Høvding ned af
								Galgen, gav ham Krone og Purpurkappe paa, lagde hans Liig i den dybe
								Strøm, der vilde bære det til Ægypten, hvor det skulde sidde i den
								store Pyramide; en lignende Tanke fyldte Drengens Sjæl, han syntes
								at Joel med den Døde drog til et fjernt,
								fjernt Phantasieland, maaskee laae det ikke langt fra Jerusalem,
								Jødernes kongelige Stad»Hvor det ligner Rhinen nede ved Maintz!« udbrød Skrædderen og pegede
								hen over Fjorden til den nærliggende Ø Thorseng.»Herre Gud!« sagde Maria, »hvor kan Du nu
								tænke paa saadant noget! vi skulde dog være lidt anderledes stemte,
								om det ogsaa er en Jøde, vi begrave! De stakkels Folk, heller ikke i
								Døden have de Ro! De maae reise for at komme i Jorden!« Tungsindig
								saae hun efter Skibet paa Fjorden.IVJetzt noch, mein Püchen, ist goldene Zeit,Später, ach später ist nimmer wie heut'.Wiegenlied.Hvor let og snart glemmer ikke her Barnet sine Sorger, maaskee saa
								let og snart, som vi glemme vort Jordlivs, naar vi aande i hiin nye
								Verden.Naomi havde strax grædt saameget for Bedstefaderen, nu sad Smilet,
								hvor Taaren havde siddet; den store, blomstrende Jord havde jo alt
								dreiet sig eengang om sin Axe, og det er for Barnets Sorg hvad Uger
								og Maaneder er for den Ældre. I Skrædderens lille Stue, hos den
								venlige Legebroder var hun blevet hjemme. En Sørgekjole var bleven
								hende sendt, den var smuk, næsten ny og voldte hende megen Glæde.»Tør jeg hver Dag gaae med den?« spurgte hun. »Skal der ikke spares
								paa den? Ellers er den ikke ny, naar jeg skal sørge igjen!« Sit
								smukke Legetøi, Dukkehuset med Kjøkken og Stue, spurgte hun
								anderledes om, end om Bedstefaderen. Noget særegent hos hende var
								dette ikke, hun talte, som Barnet næsten altid taler. Nok saa
								fornøiet sad hun paa det høie Dørtrin og holdt i Haanden et stort
								Skræppeblad, det var Vifte, Løvhytte og Have; ja hele den deilige
								Blomsterhave med Farver og Duft erstattedes ved det store, grønne
								Blad.Uformelige Kampesteen, mere henkastede paa hverandre end ordnede,
								dannede den høie Trappe til Gadedøren, paa hvis Trin Naomi sad Aabningerne mellem Stenene kaldte
								hun sin Mølle, og Sandet, Christian heldte
								derned, var Korn, som blev malet. De maatte lege, som de bedst
								kunde, thi alt hans egentlige Legetøi, indskrænkede sig til en Top,
								den maatte snurre rundt for hende, men den var ogsaa deilig; et
								Messing Søm skinnede midt i den, og uden om dette var malet med røde
								og blaae Farver.»Det er en Blomst, som dandser!« sagde Naomi.»Nei!« sagde Christian, »skal det ikke være
								vor Trold; han tjener i  Møllen og
								vil ikke gjøre godt uden han faaer Pidsk! hør hvor han brummer! see,
								hvor han springer!«»Nu skal han døe!« sagde Naomi. »Saa begrave
								vi ham, ligesom min Bedstefader, og saa lege vi at sørge og holde
								Begravelse, det kan være saa morsomt!« Og Christian agerede baade Chordreng og Degn. Toppen lagde
								Børnene ned i et Hul i Trappen, strøede Græs over den og saa legede
								de Ildebrand, hvor Klokkerne gik, og Folk vilde redde. Et Par
								Nabobørn kom til, og Legen tog en ny Skikkelse; man forstod saa godt
								hinanden, var strax gamle Venner og Bekjendter, skjøndt Naomi aldrig før havde leget med dem, men
								det gaaer Barnet, hos sine Jævnaldrende, som os Ældre naar vi see
								Blomster af en bekjendt Art, vi hilse dem som en gammel Bekjendt,
								skjøndt selve Blomsten, vi da see, kommer os første Gang for Øie.Den Leeg, Børnene nu fandt paa, skulde ingen af os Ældre saa let have
								gjættet. Deres Skoe toge de af, stillede disse langs med Muren og
								gik derpaa op og ned. Det var Illumination, de vare ude at see paa.Den Gang var det Skik ved Brylluper i Svendborg at Gjesterne fulgte med Fakler og Lygter Parret fra
								Brudens til Brudgommens Huus, derfor grebe nu ogsaa Børnene hver sin
								Skoe, den var en Lygte, og de ledsagede Christian og Naomi, Brudefolkene, som
								de kaldtes. Aldrig havde hun leget bedre, hvad var vel Dukkeskab,
								Billeder og Blomster imod de levende Legebrødre. Kjærligt klyngede
								hun sig til Christian, der slog sine Arme om
								hendes Hals og kyssede hende paa Munden; hun gav ham Medaillonen,
								hun bar paa sit Bryst, den skulde han pyntes med, saa var han Greve,
								sagde hun, og de kyssedes igjen medens alle de Andre stode og lyste
								med Skoene.Det var et eiendommeligt Genre-Malerie; den lille Svale over dem
								puslede nok saa symbolisk med sit Brudekammer under Tagskjægget, og
								i den blaae Luft syntes Skyerne at mødes og smelte sammen; men de
								fjernedes netop, de lavere gik mod Øst, de høiere mod Vest, som
								Luftstrømmene førte dem, efter Verdensordenens physiske Love.Børnenes Leg blev pludselig afbrudt. En Art Caleschevogn, som man for
								nogle og tyve Aar tilbage brugte dem, en klodset Maskine af Træ,
								blaamalet og indvendig beklædt med graat Muldum, rullede skrumlende
								hen over den ujævne Steenbro. Endnu, dog kun i Smaastæderne og paa
								Landet, hos velhavende Præstefolk, seer man et saadant Kjøretøi, der
								med Kudsken selv og med Hestenes Seletøi tyder  paa en anden Slægt og synes at have
								overlevet sig. Hestene selv vare i god Stand og bare Topper, Kudsken
								i sit gammeldags Liberi førte ogsaa en Mine, der tydede paa, at han
								nok vidste, det var et adeligt Herskab, han kjørte for. Vognen
								gjorde Holdt udenfor Apotheket, hvorfra en heel Deel Smaaæsker,
								Krukker og Medicinflasker bleve afleverede, og nye modtagne, Alt i
								største Hast; nu kjørte Vognen til, men holdt atter udenfor Døren,
								hvor Børnene legede. Foruden Kudsk og Tjener var der to Damer, en
								yngre, underordnet, maaskee et Slags Kammerjomfru, og en ældre, høi,
								fornem Dame, med et magert, sygeligt Udseende; hun sad vel indpakket
								i Schawler og Kaabe og lugtede bestandigt til et Sølv-Hovedvandsæg.Det var kun et Øiebliks Sag, at Maria stod
								der og neiede; ydmygt kyssede hun den gamle, adelige Dame paa
								Haanden og forsikkrede, at hendes Forlangende skulde blive opfyldt i
								Minutet.Rundt om i Nabolaget kom Vinduerne strax paa Klem; i Dørene selv
								tittede et Par Kjøbmands-Madammer frem, ikke pyntede, som nu, i
								Silke og Krepflor, nei, som den Tid førte det med sig, i røde, uldne
								Trøier og med Hovedtøi. Børnene, som havde holdt op med at lege,
								stode beskuende, med Armene om hinandens Hals, opstillede langs
								Væggen. Af det Hele forstod Christian kun
								det, at Naomi i største Hast fik et Tørklæde
								om Halsen, kom op i Vognen til de fremmede Damer, og det var, som om
								slet intet Uventet skete; Maria neiede, og
								Skrædderen stod i Døren med Huen i Haanden.»Jeg vil ikke kjøre!« sagde Naomi. Men hun
								maatte, enten hun vilde eller ei, og derfor græd hun og rakte Armene
								ud, medens Vognen rullede afsted. Da brast Drengen ogsaa i Graad;
								Adskillelsen havde været saa pludselig, saa uventet.»Nu tier Du!« sagde Maria, »eller jeg skal
								give Dig Noget at græde for!«»Hvor skal min Kone hen?« spurgte han.»Ud at prøve Verden! Tak Du vor Herre, at Du har Fader og Moder! ja,
								eengang vil Du nok skjønne paa det! - Skulde Du saadan kjøre bort
								med Fremmede!« Hun saae forunderlig tankefuld paa Drengen og
								trykkede ham i det samme hæftigt til sit Bryst. »Naa, Du skal faae
								Lov til at besøge Din Gudfader i Hulgaden! Tag nu Benene med Dig!«
								Hun drog ham med ind i Stuen.VL'archet allait toujours, comme le balai
											du sorciers, qui apporte de l'eau dans notre ballade
											allemande. Le violon et l'archet allaient toujours,
											toujours de nouveaux sons, de chants inconnus. Contes fantastiques par Jules
											Janin.Svendborg eier endnu Præget af Smaabyerne i det forrige Aarhundrede;
								disse uregelmæssige Bygninger, hvor tidt den øverste Etage rager ud
								over den underste, hvilende paa en fritstaaende Bjelke; Karnapper,
								som spærre Udsigten for Naboen, brede Forstutrapper med Steen- eller
								Træbænke til at sidde ude paa. Over flere Porte læses, udskaarne i
								Træet, Indskrifter deels paa Dansk, deels paa Latin. De ujævne Gader
								synes brolagte Høie, idet man i brækkede Linier vandrer snart op,
								snart ned.Paa enkelte Steder i denne By troer man sig i en Bjergstad, især er
								det Tilfældet ved den saakaldte »Hulgade,« der i vor Tid skal være
								bekjendt som forum for Smugleri og
								Stævnemøder. Idet man fra den høitliggende Hovedgade seer her ned,
								er Skuet høist malerisk. Vældige Kampesteen, reiste over hinanden,
								danne paa de nærmeste Huse Fodstykket, og dette er, ved Gadens
								bratte Nedstigen, af samme Høide, som de dybereliggende Nabohuses
								Vægge. Saaledes seer man da fra Hovedgaden ud over Skorstene og Tage
								i den smalle Sidegade og øiner et stort Partie af Fjorden, hele den
								skovgroede Kyst med de høitstammede Træer og Dele af Øerne Langeland
								og Thurø.I denne Gade boede Christians Gudfader,
								Drengen stod alt ved Hjørnet og saae ud over dennes Huus, der laae
								saa lavt, at Vandspeilet viste sig for Øiet et godt Stykke høiere;
								Tremasten derude syntes at seile lige hen over Skorstenen.Efter Sædvane var Gadedøren lukket, men indenfor klang en Violin.
								Ethvert for Tonerne aabnet Øre vilde have studset ved at høre
								derpaa. Det var denne melodiske Jamren, der fra Paganinis Violin skabte Sagnet, at han havde dræbt sin
								Moder, og at hendes Sjæl nu bævede gjennem Strængene.Snart gik Tonen over i en blød Veemod, Nordens Amphion: Ole Bull kaldte det samme
								Thema paa sin Violin: »En Moders Smerte ved Barnets Død«*. Vel var
								det ikke denne Fuldendthed, som disse to, vor Tids Mestere Jubals Kunst besidde, men den antydede
								begge, som den grønne Green i alle Enkeltheder antyder det hele Træ,
								den tilhører.Som Ole Bull var ogsaa denne Normand, vi
								hørte ham saaledes nævne ved Ildebranden hvor han reddede Naomi Mellem Fjeldene med Fosser og Iisbræer
								havde hans Vugge slidt paa sine Gænger. Tidt fortalte han Christian om dette Hjem, om Nøkken, der
								boede i Elvene og tidt ved Maanskin sad med sit lange, hvide Skjæg i
								Fossen og spillede saa deiligt, at man følte Lyst til at styrte sig
								derud. Den stakkels Nøkke, naar han spillede allerdeiligst spottede
								Drengene ham. »Du kan jo dog ikke blive salig!« sagde de, og da græd
								Nøkken store Taarer og forsvandt i Elven.»Nøkken har nok lært Din Gudfader at spille!« sagde engang een af
								Naboerne til Christian, og fra den Tid
								maatte Drengen altid, naar han hørte Gudfaderens Violin, tænke paa
								Nøkken i den brusende Fos, og han blev taus og drømmende.Derfor satte han sig i Dag ved den lukkede Dør, lagde Hovedet op til
								den og lyttede til de sælsomme Toner; først da Violinen taug,
								bankede han paa med sin Fod.Manden, som vi alt eengang have seet, og som ei var stort over sine
								bedste Aar, lukkede op; den guulbrune Ansigtsfarve, det kulsorte,
								glindsende Haar antydede en Sydbo, eller den jødiske Slægt, noget
								som dog de forunderlige blegblaae Øine modsagde; de vare saa aldeles
								Nordboens; deres klare, lyse Farve gjorde en forunderlig Contrast
								til de sortbuskede Øienbryn. Øieblikkelig maatte man troe, at Ansigt
								og Haar kun vare en malet Maske, og at kun den aldeles Blonde kunde
								have saa lyse Øine.»Er det Dig, Christian!« sagde Manden med et
								forunderligt skelende BlikDrengen saae med en Blanding af Frygt og Hengivenhed paa ham, thi
								hans Nærhed havde just noget af det, man tillægger Nøkkens Spil og
								Slangernes Blik. Naar Christian var hjemme,
								da gjaldt hans Længsel, da var hans høieste Ønske, at komme til
								Gudfaderen; og dog *Saaledes benævnes een af Ole Bulk
								Phantasier.følte han hos Ingen, som hos ham, denne uhyggelige Følelse, vi
								kjende, ved at være ene i det snevre Gravkapel eller i en stor Skov,
								hvor vi have forfeilet Vei og Sti. Ved hvert Besøg fik Christian sine to Skillinger, »Sildeskjæl«,
								kaldte Almuen dem, en lille tynd Kobbermynt af hvilke der gik sex
								paa en Skilling; men det var ikke disse, som trak; nej, det var de
								sælsomme Historier om de sorte Granskove, om Iisbræer, Nøkker og
								Hrimtusser, og især Musiken. Violinen fortalte paa sin Maade ligesaa
								forunderlige Ting, som Gudfaderens Tunge.Døren blev igjen lukket af, saasnart de vare indenfor. Her hang paa
								Væggen et Par Skilderier, som havde en egen Interesse for Christian; det var fem Stykker af Dødningedandsen, illuminerede Billeder efter
								Malerierne i Mariakirken i Lübeck.Alle maae de med i Dandsen, Pave og Keiser, Alle, lige ned til Barnet
								i Vuggen, der undrende sig synger:»O Død, hvor skal jeg det forstaae?Jeg skal dandse og kan ikke gaae!«*Christian saae op paa Skilderierne, de vendte Rygsiden ud Han
								spurgte: hvorfor?»De have vendt sig i Dandsen!« sagde Gudfaderen og bragte dem igjen i
								Orden. »Har Du siddet længe der udenfor?«»Nei, ikke længe! Du spillede, og det hørte jeg paa! havde jeg været
								herinde, da kunde jeg have seet, hvorledes Døden dandsede rundt, saa
								Skilderierne vendte sig. For det er dog sandt, hvad Du fortæller
								mig?«»De skal være Dine!« sagde Gudfaderen og tog dem ned. »Siig din
								Fader, at Du har faaet dem! Glas og Ramme beholder jeg selv! Det er
								smukke Billeder! Holder Du nu af mig? Er jeg ikke god? Siig mig
								det!«Den Lille gjentog det, i det han dog følte sig ængstelig ved
								Gudfaderens Blik.»Hvorfor er ikke Din lille Legekammerat med? Naomi hedder hun? Ikke sandt! I kunde jo gjerne have kommet
								Begge!«»Hun er borte!« sagde Christian, »hun kjørte
								med den fornemme Kudsk!« og han forklarede, saa godt han kunde,
								hendes pludselige* »O Dot, wo schal ik dat vorstan? Ik schal danssen: un kan nicht
								ghan!«Bortreise. Gudfaderen hørte med et Slags Interesse paa hans
								Fortælling og smaalo! Violinbuen dandsede hen over Strængene, dersom
								disse sang hvad Gudfaderen tænkte ved sit Smiil, saa var det vist
								feberagtige, onde Tanker.»Du skal ogsaa lære at spille paa den!« udbrød han. »Det kan blive
								Dig en Rigdom! Du kan spille Dig Penge til og spille Dig Sorgerne
								bort, naar Du engang faaer nogle! Her er min gamle Violin, min
								bedste faaer Du ikke endnu! Fingrene saaledes!« han stillede disse
								paa Strængene og styrede nu selv Buen i Drengens Haand.Tonerne gjennembævede den Lille; han havde jo skabt dem! hans Øre
								opfattede enhver af dem, og de smaa Fingre bøiede sig smidigt hen
								over Strængene.Næsten en Time varede denne første Underviisning, da greb Gudfaderen
								selv Violinen og spillede; det var en Leg med Toner, saaledes leger
								Jongleuren med Guldæbler og skarpe Knive.»O spil, hvorledes Døden dandser!« bad den Lille, og Gudfaderen tog
								nogle kraftige Strøg, og medens den dybeste Stræng endnu zittrede,
								hvislede Qvinten med dirrende, fine Toner. »Hører Du Keiseren? Han
								kommer med Trompetklang, men nu kommer Døden, han kommer som den
								pibende Vind! hører Du Paven? Han synger Psalmer, og Døden svinger
								sin Lee! Skjøn-Jomfru svæver i den hvirvlende Valts, men Døden, ja
								kan Du høre ham? Det er ligesom naar Faarekyllingen piber!« og
								Gudfaderen pressede selv sine Øine sammen, og store Vanddraaber
								stode paa hans Pande.Nu lagde han Violinen, aabnede Døren til Haven, som vendte ud mod
								Fjorden; der svømmede de skovbegroede Øer i det blikstille Vand Det
								var ved Solens Nedgang.Hele den lille Have var afbenyttet til Kaalplantning; Christian betragtede især dem, som begyndte
								at sætte Hoved.»Dem vilde vist Skarpretteren ønske, han havde!«»Hvad siger Du Dreng?« spurgte Gudfaderen i en barsk Tone.»Jeg meente, at Skarpretteren gjerne vilde have den store Kaal!«
								sagde Christian, »min Moder fortalte mig det
								ifjor, da vi kjørte forbi hans Huus og Have, hvor der groer
								ligesaadan Kaal. Hun sagde til mig, at dersom jeg vilde være
								Skarpretter, saa skulde jeg i Lære hos ham, og hver Gang vi da
								spiste Kaal, blev jeg oplært ved at hugge med en Øxe Kaalstokken
								over, der hvor Mesteren først havde skaaret sit Hak!«»Ti!« raabte Gudfaderen med en usædvanlig Hæftighed og stødte til
								Drengen, saa han faldt om mellem Kaalplanterne. Den lille Medaillon,
									Naomi havde hængt om hans Hals, gled
								frem.»Hvad har Du der?« spurgte Gudfaderen med et forunderligt Udtryk,
								idet han ved at reise Drengen igjen, blev Medaillonen vaer. Han saae
								paa den indlagte Haarlok, smilede, som den Obduceredes Hoved kan
								smile, naar den galvaniske Stang berører hans Tunge. Pludselig gik
								han ind i Huset, men kom snart tilbage med Skilderierne
								sammenrullede og de to Sildeskjæl, som Kobbermynten kaldtes, vel
								indpakkede i Papir. Han aabnede Lugen ud til Hulgaden, og Besøget
								for i Dag var tilende; men Christian hørte,
								hvor Violinen spillede igjen, det var en Lystighed Strængene
								udaandede, som Lystigheden paa Slaveskibet, naar Slaverne, for
								Bevægelses Skyld, med Pidsken tvinges til at dandse paa Dækket.Næste Dag aflagde Gudfaderen Visit hos Christians Forældre; han bragte et frisk Kaalblad og Fuglegræs
								med til Kanariefuglen, hvis Buur da forvandledes til en grøn
								Hvælving; de smidige, modne Kæmper stak han ind mellem
								Staaltraadene, og den lille Fugl istemte sin Glædes og
								Taknemmeligheds Sang. Gudfaderen lyttede med et sælsomt, lurende
								Blik paa de henjublede, dristigt stigende Toner, det var, som om han
								aflurede Fuglen dem, for at indaande dem i Violinen. Skrædderen
								hørte gjerne Gudfaderens Spil, det vakte Erindringer fra Vandringen
								i fremmed Land; Maria fandt derimod, at der
								var noget hexagtigt ved det, og næsten maae vi give hende Ret.Man har fra Paris flere Kobberstik med Overskrift »Diabolique«; alt
								Dæmonisk, en rig Phantasie kan skabe, sprudler over disse Ark. Paa
								eet seer man et Rettersted; Bjælken, til hvilken Forbryderen skal
								bindes, rager eensomt frem; øverst paa den sidder Djævelen; Armene
								skjuler han, men begge Been har han strakt ud i rette Vinkler fra
								Pælen, han sidder paa, og saaledes danner den og han et Golgathas
								Kors. En ung Pige knæler foran, i den Tro, at det er det Hellige,
								hun bøier sig for, medens rundt om spottende Dæmoner titte frem. Ved
								vort første Blik derpaa, synes vi, at det er Korset hun tilbeder,
								men snart see vi, at det er Djævelen. Et lignende Billede i Toner
								frembød Gudfaderens Violinspil.Underviisningen, han igaar havde begyndt med Drengen, skulde
								fortsættes et Par Gange om Ugen, thi Fingre og Hoved for Violinen
								havde han.»Det kan maaskee skaffe ham hans Brød!« sagde Maria.»Det kan hjælpe ham til at see sig om i Verden!« sagde Faderen.»Naa, saa han skulde være en Landløber!« udbrød Moderen. »Du skulde
								have faaet ham til Liniedandseren, her var, saa kunde han have
								føitet om!«»Du siger noget, Maria!« svarede Faderen.
								»Maaskee havde det været lykkeligt for ham. Christian, gad Du ikke nok være saa let som Fuglen, dandse
								hen ad den tynde Snor og høre, hvor alle Folk klappede i Hænderne
								for Dig. Saa reiste Du fra Land til Land og fik Noget at see og
								høre!«»Ja, Prygl fik han!« sagde Maria. »Olie i
								Maden fik han! den ækle fede Olie, hvoraf de blive smidige i
								Kroppen! Nei, det skal vi intet have af! Lad ham kun lære Violin,
								derfor er han ingen Gjøgler endnu!«»Ind i Pigernes Hjerte skal han spille sig!« sagde Gudfaderen. »Jeg
								seer paa ham, han bliver en vild Fugl!«»Ja,« sagde Maria, »lad ham i det blive, som
								han vil, naar han kun ikke lyver eller stjæler! Ellers skal
								Skjønheden da ikke hjælpe ham! vor Herre veed, efter hvem han har
								det Ansigt.«Alle Forældres Børn ere smukke! dog Maria
								hørte til de sjeldne Undtagelser: hun kunde see, at hendes Søn ikke
								var smuk; men Ingen kunde heller finde ham hæslig; hans Portrait fra
								hiin Alder, kan man endnu den Dag i Dag faae at see i Svendborg, naar man der vil gaae ind i St.
								Nicolai Kirke. Her hænger i Hovedgangen tilvenstre et stort Maleri:
								en Christen Morsing, Præst paa Thorseng, gav
								det, da hans Kone døde; han staaer med hende, deres to Døttre og syv
								Sønner, Alle afbildede i Legemsstørrelse. Tre Smaa i Svøb ligge døde
								foran. Børnenes Antal er saaledes Tolv, og Alle have de særdeles
								smukke Ansigter, paa Een nær, han synes at være den Yngste og er i
								Forhold til de Andre slet ikke kjøn. Maleren har givet ham en Rose i
								Haanden, ligesom om han ved den dog vilde give ham Noget smukt.
								Drengens Ansigt var ganske som et Portrait af Christian. Ligheden havde selv grebet hans Forældre, og
								til denne sigtede ogsaa Gudfaderens Ord: »Violinen skal blive ham en
								Rose i Haanden, ligesom paa Billedet i Kirken!«VILink.Bim bim, bim, bim, bim bim, bim bim,Bim bim, bim bim, bim bim, bim.Hammer.Han skal huske Klokkens Klang.Nei. Vaudeville af J.L. Heiberg.»Naar jeg en Dag tager til Thorseng, skal Christian med mig!« havde Gudfaderen sagt.Det var midt i August at denne Festensdag blev forkyndt med: imorgen
								reise vi. Veiret vilde nok blive godt, Solen var jo gaaet ned i klar
								Luft; ikke en Sky stod i Vester.»Er der længe til imorgen?« spurgte den Lille, da han kom i Seng.»Luk bare Øinene og see til, at Du sover, saa er det Morgen, for Du
								veed det!« svarede Moderen; men midt om Natten kaldte han paa hende
								igjen, for at spørge, hvorlænge der var til imorgen.»Skal jeg staae op og give Dig et Liv fuldt?« var Svaret, og intet
								Spørgsmaal turde mere gjores.I Dagningen kom han da op, fik den rene Blaarlærreds Skjorte paa,
								hvor Kraven var af flint Linned, Søndagsklæderne og nye
								Snørestøvler, der i deres Tid vare syede med hvide Voxsting.Gudfaderen stod alt ved Døren, og de vandrede afsted, men ikke ned
								til Skibsbroen, thi det var ikke den reglementerede Ugedag, paa
								hvilken Færgen frit fører Byens Folk over; de gik til det
								nærliggende Fiskerleie* ved St. Jørgensgaard. Duggen var faldet
								stærkt, saa Marken straalede som en Sø, Fuglene sang og Gudfaderen
								vidste ved Fløiten at efterligne dem. Der var ikke Tid til at plukke
								Blomster, kun en lang Ranke med hvide Convolvuli blev reven af
								Gjærdet og som en Krands slynget Christian
								om Kasketten, et Bregneblad blev hans vaiende Fjærbusk.* Strandhuse.I Huulveien, hvor endnu, fra katholske Tider, det gamle »Snubbekors«
								staaer, sad en Gruppe lystige Høstfolk ved deres Davre; Kanden med
								Øl gik rundt.»En Fjær i Hatten har min Kjærest' Og tjener udi Kongens
										Kjøbenhavn!«sang een af Pigerne, idet hun rakte Hænderne ud efter Christian, men Gudfaderen slog sine Arme om
								hendes Liv og trykkede hende et Kys paa Munden.Igjennem den lille Skov, som hører til Præstegaarden, kom de til den
								gamle Kirke og Klostergaard, der reise sig paa Fyens sydligste
								Spidse, tæt ved den dybe Fjord Tilvenstre, nedenfor Banken, ligger
								Fiskerleiet med sine rødmalede Skorstene; Garnene hang udspændte
								mellem Piletræerne. En Fiskerbaad laae og gyngede ved den lave
								Steendæmning. Der var to Mand i Baaden, den Ene øste Regnvandet ud,
								den Anden bandt Seilet fast. De ventede paa de Kommende.»Drengen der vil I have med?« spurgte den ene Mand med en alvorlig
								Mine.»Det er mit lille Pakæsel!« svarede Gudfaderen leende. »Han skal see
								Thorseng! ind i Slottet og op paa Breininge Taarn skal han. Er Du
								ikke et godt lille Æsel?«Selv greb han nu den ene Aare, thi der maatte roes, Vinden var for
								svag til at man kunde bruge Seil. Baaden fløi med et boblende
								Kjølvand efter sig hen over det klare, grønne Vand. Christian sad agter ude hos Styrmanden. De
								geleeagtige Medusaer laae som store, gjennemsigtige Blomster paa
								Vandspeilet og forraadte ved deres sagte Bevægelser Liv paa det
								blikstille Vand. Den synlige, grønne Sandbund forsvandt, den Lille
								saae Intet mere end Billedet af Baaden og sit eget Ansigt; det
								nikkede igjen, naar han nikkede. Nu skar de over Strømmen og gled
								ind i den Slagskygge, Thorseng Land kastede ud paa Vandet.
								Gudfaderen lettede paa Hatten, det syntes tilfældigt, men var en
								gammel Overtro fra Hjemmet, en Hilsen, der maaskee bragtes Nøkken,
								hvis Herredømme er stærkest, saa langt Klipperne kaste Skygge.Nu toge de Aarerne ind og stege i Land paa Thorseng. Gudfaderen og
								Fiskerne talte hemmeligt sammen, men Christian hørte ikke  hvorom.
								Det Fremmede, han her saae, den hele Yppighed rundt om overvældede
								hans Beskuen.De gik bestandigt opad mellem Huse og Haver. Frugttræerne stode
								betyngede med Frugt; store Støtter vare satte under de bugnende
								Grene. Vild Humle slyngede sig frodigt hen over Gjærderne, og dybt
								nedenfor en Skrænt laae et straatakt Bondehuus, hvor Humlestængerne
								vare saaledes stillede i en skraa Retning, at de tildeels hvilede
								paa Taget, hvor da Humlen, som det rigeste Viinløv, slyngede sine
								bladfulde Ranker og syntes at danne en Løvhytte. Udenfor hvert Huus
								var en Blomsterhave. Stokrosen skjød Blomst ved Blomst, med røde og
								gule Farver, i en Høide af det halve Huus. Her hvor alt stod i Læ
								var Solvarmen des føleligere. En Fremmed, pludselig henført i denne
								milde Luft og i denne Yppighed, vilde gjætte paa at være i et
								sydligere Land; Svendborg Sund mindede ham vist om Donau. Ja, her
								var Sommer, deilig Sommer. De vilde Krusemynter duftede i Grøfterne,
								beskyggede af de blodrøde Berberisser og af Hylden, som havde sat
								Frugt.»Det vil blive en varm Tour!« sagde Gudfaderen, men trøstede med, at
								de nok traf en Vogn.Ikke en Sky var paa Himlen. En Rovfugl fløi tungt og med døsige
								Vingeslag hen over Skoven. Det var, som laae alt Dagens hele Hede
								til Hvile paa Fuglens Ryg. Gudfaderen var usædvanligt oprømt; han
								skar til Christian af Skarntydens Stilk en
								klangfuld Trompet, stødte Marven ud af Hyldepinden og gjorde en
								deilig Fløite. Alt skete, medens de vandrede fremad og sladdrede
								løst og fast om hvad de saae.Nu rullede der en Vogn, saa Støvet stod som Dampen, idet Kanonen har
								knaldet; det syntes at hvile i den stille Luft. Vognen holdt, de kom
								i den og Christian fik endogsaa et stort
								Kaalblad fuldt af modne, sorte Kirsebær, en Foræring af Bonden, der
								syntes godt at kjende Gudfaderen.I næste Nu havde de Reiseselskab. To Mænd tilhest indhentede dem.Paa vore fredelige Smaaøer finde vi ikke Røvere, og dog saae disse
								heelt mistænkelige ud Hver havde en Pistol i Brystlommen og et ladt
								Gevær i Armen. De befalede Bonden, med et forunderligt
								gjennemskuende Blik, at han skulde holde. De undersøgte Halmen i
								Vognen, og da Intet fandtes der, gjorde de et Slags Undskyldning og
								rede hurtigt bort, som de vare komne.Under hele denne Forhandling havde Gudfaderen været aldeles passiv;
								Bonden derimod viste et selvtillidsfuldt Grin. »Den Gang fiskede de
								ikke Noget!« var hans spottende Tale.»Det maa være et suurt Liv!« sagde Gudfaderen. »Nu ved Sommertid
								gaaer det an; men naar de hvide Bier sværme, naar Vinden piber over
								Søen, maa det være haardt nok at ligge Natten ude, og det alene for
								at blive til Nar for klogere Karle. Pas ellers paa, AndersHansen, de have et godt Øie til Eder! jeg
								kunde jo næsten,« tilfoiede han med et Smiil, »komme i ondt Ry ved
								at age med Eder!«Hvo vare disse Mænd? Hvad søgte de? Den hele Begivenhed beskæftigede
									Christian længe, men siden fortrængtes
								den ved alt det brogede Skue, som denne Dag bragte. Han saae igjen
								det gamle Thorseng Slot, hvor han engang før havde været med sine
								Forældre. Det var den største Bygning, han havde seet, den var jo
								større end Svendborgs Kirker. Han kjendte dog kun det Ydre, havde
								alene kiget ind af Vinduerne. Nu traf det sig saa heldigt, at her
								vare Reisende, og derfor steg han med Gudfaderen op af den høie
								Trappe, vandrede gjennem de lange Gange og de store Værelser. De
								mange Portraiter fra gamle Dage, Billeder af hvad Graven havde gjort
								til Støv, skuede ned paa ham. Ved hvert Stykke knyttede sig
								Historier eller Sagn, der give slige gamle Billeder en Belysning
								fuld af Virkning, som den Marmorstatuen faaer, naar vi beskue den
								ved Fakkelskjær. Portraitet af den sundhedsblomstrende Qvinde, der
								smiler i Bevidstheden af sin Skjønheds Kraft, rører os til Veemod,
								naar vi erindre, at det nu er Aarhundreder siden hun levede.Ikke for Alverdens Guld havde Christian
								villet sove i den gamle Topseng med de raslende Silkegardiner, om
								Natten traadte sikkert Billederne ud af Rammerne og af Betrækkene;
									Niels Juul med Sværdet i Haanden tog
								Plads i den brogede Lænestol med den høie Ryg. Selv de lange Speile,
								hvor man kunde see sig selv fra Hovedet til Foden, havde noget
								Mystisk for ham, som kun kjendte at see sit lille Ansigt i Faderens
								Barbeerspeil.Derfor aandede han langt lettere, da han igjen stod i den frie Luft
								og følte sig dobbelt glad, da han kom ned til Stranden ved
								Fiskerhytten, hvor Konen gav ham Resten af Stikkelsbærbuskene til
								fri Raadighed, og Fiskerens Børn trak deres Skib frem, gjort af
								Faderens Træsko, men smykket med Mast og Vimpel; det seilede i det
								salte Vand, ligesom de andre velbemandede Skibe. Et stort, glimrende
									 Insekt fløi tilfældigviis om det
								lille Fartøi, satte sig paa Sømmen af det svulmende Seil og slog med
								sine glimrende, gjennemsigtige Vinger. Det var en levende Passageer,
								de havde ombord, og derfor var det, at Børnene klappede i Hænderne.Tæt ud for Thurø, Øen, hvor Balder slog Rune, som det hedder i Julelegen, laae en
								Smakke; Gudfaderen roede ud til den. Han havde meget at tale med
								Folkene ombord; Christian var fulgt med
								derud.Søen var stille; Solen brændte varmt.»Nu skal Du dog engang komme i Vandet!« sagde Gudfaderen. »I Dag
								glemte de at forbyde os det, da Touren gjaldt for en Landreise!«Christian smiilte, han vilde gjerne flyde om i det klare, friske
								Vand; hjemme i Byen fik han kun Lov til at trække Strømperne af og
								gaae ud til op imod Knæerne.»Det er et andet Bad, end at staae hjemme i Mutters Vandballe og faae
								en Strippe Ferskvand over Hovedet! Klæderne af, min Gut!«Det skete. Selv stod han der, en athletisk Skikkelse; han løftede den
								Lille høit op paa sine Skuldre, lod ham stikke Benene tilbage under
								sine Arme. Det var Billedet af den hellige Christoffer med Barnet.Et vældigt Pladsk lød fra Vandet, og det lukkede sig over dem,
								spillede i store Ringe og boblede høit, der, hvor de forsvandt. Et
								Øieblik efter viste sig igjen Gudfaderens mørke Ansigt, det
								glindsende sorte Haar hang ned over Pande og Kinder, men Christian var ikke at see, han var i
								Springet gledet af Gudfaderen savnede ham strax og stak i samme Nu
								ned til Bunden, greb Drengen og løftede ham igjen op over
								Vandspeilet Det salte Vand løb den Lille ud af Munden, og han
								begyndte at græde.»Skam Dig!« sagde Gudfaderen og gav sig Mine af, at Alt var, som det
								skulde være, men hans Puls slog heftigere end sædvanligt; godt var
								det, at Eventyret endte saaledes; mindst tænkte han paa, at et langt
								vigtigere forestod endnu den kommende Aften.En af de videste Udsigter i Landet er fra Breininge Kirketaarn; man
								finder da ogsaa her, som i Vertshuset paa Brocken og slige besøgte
								Steder, en Bog, hvori den Fremmede skriver sit Navn, stundom ogsaa
								en almindelig Hjerteudgydelse i slette Vers, eller en Vittighed, som
								kun morer Autor selv.Det var i Krigens Tid, og derfor var her øverst oppe anbragt en
								Telegraph, hvorfra de sorte Tavler magisk hviskede gjennem Luften
								deres døde, men betydningsfulde Sprog. Solen var endnu ikke gaaet
									 ned, da Gudfaderen med Christian, steg op i Taarnet, for at besøge
								den ny Telegraphbestyrer.Fjorden, Øerne og Havet laae, som et Landkort, udbredt nedenfor. Over
								Thurø og Langeland, der, Hig Blomsterbede, laae paa Vandet, øinede
								man Sjelland. En Deel Seilere giede forbi; Skibe laae for Anker og
								Fiskerbaade bevægede sig rundt om i den bugtede Fjord. Dog langt
								mere end dette hele Skue tiltrak sig de sorte Tavler Christians Opmærksomhed Han vidste jo, at de
								kunde tale, som Døvstumme tale; hvor tidt havde han ikke seet dem
								synke, stige og tage de forskjelligeste Stillinger.Gudfaderen sad ved det dækkede Bord; Christian var derimod midt i en Leg med Telegraphbestyrerens
								Sønner, to raske Drenge. De forlode Værelset, og der blev leget
								Skjul.Christian krøb op i en Aabning af Muren, hvorigjennem man kom ind til
								de to store Klokker; mellem disse laae hen over Gulvet en stor, fast
								Tverbjælke, paa hvilken man kunde komme over til Lydhullet, der var
								i en Fordybning af den modstaaende Muur; Solen kastede sin lange
								Straale derind, Støvatomer dreiede sig i dens Axe. Gjennem Lydhullet
								maatte man kunne kige ned, det var een Morskab til, medens de søgte
								efter ham, og derfor hoppede Christian henad
								Bjælken mellem Klokkerne og kunde nu see ud over den hele Ø og
								Havet, hvor Skibene laae. Han hørte alt den ene af Drengene, som
								søgte, komme op af Trappen, og han saae hans Hoved titte frem ved
								den Aabning, som han selv var krøbet igjennem.»Er Du her?« spurgte Drengen. »Her tør vi ikke komme, Klokkerne kunne
								slaae os ihjel!«Christian svarede ikke; skulde han lade sig skræmme? Klokkerne hang
								jo stille, som vare de murede fast. De kunde heller ikke naae
								derind, hvor han stod. Drengen, som søgte, gik bort igjen.Solen var tæt ved Horizonten og syntes nu at skynde sig med at
								forsvinde. Christian kunde tydeligt see,
								hvor den gled og forsvandt; Aftendæmringen udbredte sig; han saae
								paa den store Klokke, som hang foran Nischen ved Lydhullet, hvor han
								stod; pludseligt zittrede den og gjorde en ganske sagte Bevægelse;
								han vilde bort, men i samme Nu hævede Klokken sig mere, hele dens
								hule Bæger vendte op imod ham. Forskrækket knugede han sig tilbage
								mod Muren. Det første Klokkeslag drønede for hans Øre.Her, som i alle danske Landsbykirker, blev ringet ved Solnedgang;
								Ingen havde Anelse om, at der var noget menneskeligt Væsen deroppe.Instinktmæssigt følte han, at gik han kun eet Skridt fremad, da vilde
								Klokken knuse hans Hoved Stærkere og stærkere lød Slagene fra det
								hule Metal. Den rystede Luft, i Forening med Skrækken, indvirkede
								voldsomt paa ham; Vandet piblede frem af hans Legeme. Han vovede
								ikke at vende sig, Øinene stirrede stift ind i den hule Klokke,
								hvergang den svævede drønende hen imod ham. Han udstødte et høit
								Skrig om Hjælp, men Ingen kunde høre ham; han følte, at hans Skrig
								var lydløst ved Klokkens Slag.Rystet til det Inderste syntes den ham en Slanges uhyre Gab; Knebelen
								var Braadden, som den spilede henimod ham. Forvirrede Billeder
								paatrængte sig ham; det var en Følelse, beslægtet med hiin, han
								havde samme Dag, da Gudfaderen dykkede ned i Vandet med ham; men det
								susede dog stærkere for Øret, de vexlende Farver for Øinene forenede
								sig i gruelige Skikkelser. De gamle Billeder fra Slottet svævede
								forbi, men med fortrukne Miner og ideligt omvexlende Former, lange
								og kantede, geleeagtig klare og zittrende; de sloge med Bækkener og
								paa Tromme og gik derpaa pludselig over i den Ildglands, han havde
								seet Alt i, da han med Naomi kigede gjennem
								det røde Rudeglas. Det brændte, følte han! En Ildsø svømmede han
								igjennem, og altid gabede foran ham Slangen med sin hvislende Braad
								Han følte en forunderlig krampagtig Drift til med begge Hænder at
								gribe om Knebelen, da det med eet blev stille uden om ham, men inde
								i hans Hoved vedblev endnu med lige Kraft den skrækkelige Brusen.
								Han følte, at Klæderne klæbede ham fast til Kroppen, og at begge
								hans Hænder sad som murede fast i Væggen. Foran hang Slangens Hoved
								dødt og bøiet; den store Klokke taug; han lukkede sine Øine og
								følte, at han sov ind Det var en Besvimelse.Hans første Livsfornemmelse var som en Drøm, en hæslig Drøm. Alt var
								mørkt og maatte være det, thi han laae i Slangens Bug; Slangen havde
								dog slugt ham; den var altsaa ikke død, han følte alle dens
								Bevægelser, han følte hvor den sprællede med ham, knugede hans
								Lemmer fast, løftede ham høit og sank igjen. Det var en voldsom
								Kamp.»Stik ham Kirkenøglen i Munden!« hørte han sige, men langt borte;
								atter døde Lyden, men ogsaa med den hans gruelige Drøm; han vaagnede
								og følte sig meget afkræftet.En fremmed Kone og Gudfaderen stode hos ham, han laae paa en Seng.Man havde savnet og fundet ham. Hæftige Krampetrækninger, eller
								rettere et Slagtilfælde, som han aldrig før kjendte, var det han
								havde lidt af Nu var han igjen ved sin Besindelse, kun Øinene
								smertede. Han erindrede sig klart alt det Forbigangne.»Vor Herre bevare hans Forstand!« sukkede Konen.»Prygl skulde han have!« sagde Gudfaderen, »Prygl, saa Blodet løb ham
								om Hælene!«»Ja, mine Drenge have faaet deres!« forsikkrede Konen, »skjøndt, Gud
								veed, de kunde ikke gjøre for det!«En Kringle og noget Honning blev givet Christian til at styrke sig paa og til at opfriske Humeuret
								ved. Gudfaderen tog ham paa sin Ryg og vandrede med ham ned til
								Kysten, thi hjem maatte og skulde de denne Aften. Lysene blinkede
								over Fjorden fra Svendborg; ude under Kysten laae Fiskeren med
								Aaleblus paa Vandet; hver Luftning sov i den svale Sommernat.VII Ade! ich fliege nun davon.Weit! weit!Reis' ich noch heut.L. Tieck.Man har den Folketro, at Berberissens Blomsterstøv er en Gift for
								Kornet, det tunge Ax beplettes med den ædende Rust. Den ædleste, den
								mest blændende hvide Papaver forandrer efter et Aar sin Farve, naar
								den staaer mellem de brogede. Omgivelse hedder den usynlige Haand,
								som omformer Grundstoffet i dets Udvikling.Medens Billedhuggeren former det bløde Leer, fatte vi ikke strax,
								hvilket Værk der vil skabes. Det kræver Tid og Arbeide før
								Gipsafstøbningen fremstaaer og efter denne ved Meiselens Slag
								Marmoret lever op! hvormeget vanskeligere da at slutte sig fra
								Mennesket som Barn, til dets Udvikling og Skjæbne som Mand Vi see
								her den fattige Dreng i Svendborg; Instinctet i ham og Indvirkningen
								udenfra peger som Magnetnaalen kun i to Retninger, hinanden aldeles
								modsatte. Han maa enten blive en sjelden Kunstner eller et usselt,
								forvirret Væsen. Omgivningens Blomsterstøv indvirker allerede med
								Duft og Farve.Tonernes Gud kyssede ham alt paa Vuggen, mon vel Tidsgudindernes Sang
								bringer Begeistring eller Vanvid? Mellem begge er Grændsen kun en
								tynd Væg. Skal han maaskee vække Tusinders Beundring eller maaskee i
								den usle Kro, med Violinen under Armen, som gammel Mand spille for
								den vilde, raae Ungdom, spottes som en halv Taabelig med sine
								Drømme, han, hvis Sjæl usynligt fik Tonernes Daab?Om Hertugen af Reichstadt veed man, at han
								var dødfødt; forgjæves anvendte man alle Midler for at bringe ham
								til Live; da tordnede de hundrede Kanonskud, han aabnede Øinene,
								Pulsen slog. Det var den store Keisers Søn, derfor fik Verden dette
								at høre; Ingen veed derimod det beslægtede med Armodens Barn; ogsaa
								han var et Liig, et nyfødt Liig, alt lagt hen paa Bordet ved den
								sønderslagne Rude; da  klang Fløiter
								og Violiner udenfor, hvor omvandrende Musikanter spillede; en
								Qvindestemme lød veemodigt, stærkt, og den Lille slog Øinene op,
								rørte den lille Haand. Mon det var Tonerne, som drev Sjælen tilbage,
								for at virke her paa Jorden, eller kun Tilfældet, dette
								Fornuftmenneskets salomoniske Sværd?En sjelden Kunstner maatte han blive, eller et sølle Skrog, en Spurv
								med Bogguld paa Vingerne, hvem de andre Spurve derfor hugge til
								Blods. Og om han nu blev det? Hvad Trøst er der for ham? Hvad Trøst
								for en Menneskehed med Stolthed i Hjertet? Den udslettes og glemmes
								som Sneeflokken, der falder i den rindende Strøm, kun en Enkelts
								Værk og Navn gaaer over i nye Aarhundreder. Misundelsesværdige Lod!
								Men kommende Glæder kunne vente os i vor ny Tilværelse, hvor hans
								Berømmelses Lykke da staaer langt borte i en Verden, han ikke kan
								fremtræde i, ikke tage Deel i. Hvad gjør det, hvor høit vi staae,
								kun at vi staae godt! det er Verdens Trøstesang, det er den store
								Menneskebølges dønende Selvtrøst, idet den vælter frem mod
								Evighedskysten.Man kan paa Granstammens Knuder see, i hvor mange Aar Træet har
								voxet; et Menneskeliv har ogsaa sine synlige Led Et vigtigt
								Overgangspunkt, et Slags Hovedmoment i Christians Barndom dannede denne Sommer ved Bekjendtskabet med
									Naomi, Musikunderviisningen og Besøget
								paa Thorseng.Som Blomsten bøier Blad og Green efter Sollyset, higede hans Sjæl
								efter Tonerne. Orgelets Musik drog ham til Kirken, den simple Choral
								blev ham et Allegris Miserere. Han misundte Fangerne paa Raadhuset,
								at de paa Kongens og Dronningens Fødselsfest kunde hele Natten fra
								deres Fængsel høre Musiken oven over sig, hvor der blev dandset
								Altsom Nærverne bleve pirreligere, blev Øret mere aabnet for
								Tonernes Sprog. Det ulykkelige Krampetilfælde vendte oftere tilbage
								og efterlod en forunderlig Vibration i Øienlaagene, en Smerte i
								Øinene selv, medens alle Gjenstande viste sig i brogede, altid
								omvexlende Farver. Legemet skrantede, og Sjælens Liv var en Svæven
								mellem Phantasier og Drømme. Paa en saadan Natur var Faderens stærke
								Længsel efter Reiselivet og Gudfaderens Bizarri af samme
								Indvirkning, som Luft og Vand i Cretinernes Dale, er for Barnet, som
								fødes og opdrages der. Skolelivet alene kunde nu, ved sin strenge
								fornuftige Overvægt, vifte nogen Kjøling ind i denne Phantasiens  Scirocco, der mattede hans Aand og
								Legeme, men paa den Tid var endnu ingen ordentlig Skole i den hele
								By. En gammel skikkelig Mand, Hr. Sevel, med
								sin døve Kone vare de eneste, som der gave Underviisning, de boede i
								den gamle forfaldne Klosterbygning, som nu med Ruinerne af Kirken er
								revet nedMunkene have vidst, saavel i Nord, som i Syd, at vælge de smukkeste
								Egne til at bygge deres Klostre i. Tæt ved Fjorden med Udsigt til
								Thorseng og Thurø laae her Graaebrødrenes Kloster; det hvælvede
								Kammer, som maaskee eengang tjente til Spisesal, var nu Skole; i den
								lille Nische i Muren, hvor Krucifixet havde staaet, havde nu Riset
								og Strikkestrømpen Plads. Under det hvælvede Loft sad paa Skamle og
								Bænke den yngre Slægt med Luthers liden Cathechismus, hvor dog
								Billederne, Chineseren med sin lange Pibe og Jomfru Maria med Barnet, just ikke vare saa ganske
								lutherske, men disse havde dog mest Interesse. De saa snevre Vinduer
								sad temmeligt høit oppe, altsaa var det ikke at undres over, at naar
								Hr. Sevel eller Læremo'er et Øieblik var
								borte, Ungdommen sprang op paa Bænke og Borde, for at see ud paa den
								grønne Skov og de store Skibe.Tæt op til Skolestuen laae den gamle øde Klosterkirke, hvor
								Epitaphierne vare nedbrudte, og Alteret borte, men paa Muren stode
								endnu halvudslettede Freskobilleder med Munkeskrift rundt om.
								Liigstenene laae endnu i Gangene, Vinduesruderne vare slagne itu,
								men Fuglegræsset snoede sin Ranke op mellem Revnerne, og Svalerne
								havde Rede, hvor før de store Messing-Lysekroner hang. Jesus hominum salvator stod endnu med
								Jernbogstaver paa den gamle Kirkedør, som undertiden blev aabnet, og
								var Skoleungdommen da i Nærheden, strømmede den derind og opløftede
								sit vandaliske Skriig, der just var af en egen Virkning ved den
								stærke Resonans.Paa Christian havde Kirken derimod en ganske
								anden Virkning, han blev forunderlig stille og tankefuld, dog var
								intet Sted ham kjærere end dette: her fandt han Næring for sine
								Drømmerier og kom Sagn- og Aandeverdenen nærmere. Han kunde saalænge
								stirre paa de afblegede Billeder, at han syntes, de bevægede Øinene,
								han kunde saalænge sidde paa Knæ paa Gravstenene og stave
								Bogstaverne, at han syntes at høre den Døde banke der nede paa
								Stenen og saaledes jage ham bort. Naar ved Lufttrækket Fuglegræsset
								zittrede foran de sønderbrudte Ruder, eller en Svale fløi vildsomt
								hen under  Hvælvingen, tænkte han paa
								de usynlige Aander, der legede med det høie Græs eller joge Fuglene
								ud af deres Sovekammer.Legemet skrantede; det ulykkelige Krampetilfælde vendte oftere
								tilbage. Lægens Hjælp søgte man ikke, thi Almuesmanden var ikke ret
								Tro til den, og det koster jo Penge. Maria
								meente ogsaa, at man kunde blive syg af det Tøieri, de skreve op;
								nei, hun havde mod alle indvortes Sygdomme en Radicalcuur:
								Enebærdraaber tagne ind i Brændeviin, de fordeelte og styrkede.
								Denne Medicin fik Christian.Tiden trak ud og det blev dog ikke bedre; saa var det vist bedst,
								meente Moderen, at der blev talt med den kloge Kone i Qværndrup; men
								ved Leilighed Denne kom, og der blev raadet til flere sympathetiske
								Midler. Han blev maalt med en ulden Traad paa Arme og Been, og fik
								indviet Jord og et Muldvarpehjerte at bære i Hjertekulen; det var et
								ufeilbarligt Middel.Saaledes gik Uger og Dage i næsten to Aar. Den kloge Kone raadede til
								et Besøg ved Frørupkilde, den havde hjulpen mangen en Syg, som
								Doctoren ikke kunde hjælpe; Maria stolede
								paa dens Kraft, som paa Bibelens Ord. Endnu findes den Overtro hos
								Almuen, at enkelte Kilder her i Danmark tillægges, som i
								Catholicismens Tid, en stor Hellighed Fyenboen anseer St. Regisse
								Kilde* ved Landsbyen Frørup for at have størst Kraft; og da et
								saakaldet Kildemarked er forenet hermed, strømmer Mængden herhen;
								fra flere Miles Omkreds, ja fra hiin Side Odense og Svendborg, komme
								de Syge her Natten før St. Hans Aften; de drikke af Vandet, bade sig
								deri og overnatte i den frie Luft Tre Aar i Rad maa den Syge komme
								der, bliver han da ikke rørig og rask i den Tid, siger Almuesmanden,
								saa bliver han det aldrig.»Tag kun til Kilden!« havde deres Orakel sagt. »Tag kun til Kilden,
								da skulle I see en Forandring!«Der laae, ubevidst, en Profetie deri; ikke blot Drengen, men hele den
								lille Familie forestod ved denne Reise en stor Forandring, i det
								mindste fremskyndtes en saadan. Hvor ofte kom ikke siden Maria til at sige: »Ja, vare vi ikke den
								Gang komne til Kilden, hvo veed, maaske havde Alt da været
								anderledes!« Maaskee? Men vi ere jo frie i vore Handlinger.* Den fyenske Bonde kalder den Reisekilde,
								en Sammentrækning af Navnet Reqisse-Kilde.Maria meente, at man for Drengens Skyld
								burde besøge Kilden, det var dem et stort Ansvar for vor Herre,
								gjorde de det ikke. Mandens Tro var ikke saa stærk som hendes, men
								han greb gjerne den gode Leilighed til at komme ud i det Frie. Hans
								Ven, Commandeersergeanten, var just i Byen, for at aflægge et Besøg
								paa nogle Dage, thi han laae med sit Regiment i Odense.De havde en Vei af fire Miil før de kom til Kilden, men
								Hovedlandeveien gik tæt der forbi; Moderen og Drengen kunde altsaa
								kjøre med Retourvognene, som gik til Nyborg; begge Vennerne vandrede
								til Fods, saa havde de deres Frihed og kunde lægge Veien gjennem
								Enge og Skove. Maleren kan nok give os Farvespillet paa en smuk
								Vaardag, ja lade os føle den varme Luft, men han er ei istand til at
								skabe det aromatiske Skjønne, som indvirker ligesaa behageligt paa
								vor Velværen som Gjenstandenes Form og Farve: den aromatiske Duft
								fra Hyldens og Hvidtjørnens Blomster, som fra den vilde Rosenhæks
								grønne Blade. Spurvevrimlen qvidrede, og Skrædderen sang med, som
								han havde sjunget i fremmed Land.»Reise zu Fuss, reise zu Fuss! Da verstehst Du Menschengruss!
									Reise zu Fuss!«jodlede han igjen lystig og var snart inde i Fortællingen om sit
								Vandreliv hiin Side Donau og Po.»Ei, see der flyver Storken!« afbrød han sig selv. »Ak, min stakkels
								Stork kom da ikke meer tilbage! mon den er død af Sorg over Hunnen
								og Ungerne, eller er den endnu paa Reise, for at glemme dem! Gud
								forlade mig det! jeg troer, at man paa en Vandring kan forvinde
								ethvert Tab!«»Det troer jeg med!« sagde Commandeersergeanten. »Derfor, ja, jeg har
								aldrig ret villet sagt min Mening, naar Eders Kone hørte paa det;
								hun kunde ellers have faaet noget imod mig! I skulde tage et tusind
								Daler, saameget giver i denne Tid mangen Bondekarl, for ikke at
								forlade sit gode Hjem; Een maa der jo skaffes i Stedet. De Penge, I
								fik, kunde Maria og Drengen leve godt for!
								Du blev Underofficeer, kom igjen ud i fremmed Land, og det er dog
								det, Du alene lever for. Det er en urolig Tid; ingen Soldat veed,
								hvorhen han kan komme, Frankrige er os ligesaa nær, som Tydskland.«Skrædderen rystede med Hovedet. »Det tilgav Maria mig aldrig!« sagde han og tilføiede lidt veemodig: »Jeg
								troer heller ikke, at jeg kunde være hende foruden. Nei, nei! lad os
								ikke tænke derpaa!«Rask vandrede de fremad mod Herregaarden Broholm. Skovens Blade vare
								transparente, Violerne voxte i hele Buske, Skovmærkerne stode i
								Blomster, og mellem Træerne saae de ud over Beltet og Langeland, der
								fortonede høit med sine Skove og Veirmøller.Læse vi Pückler Muskaus »Briefe eines
								Verstorbenen«, vistnok det bedste af denne Forfatter, da træde
								Englands Parker og Landsteder forunderligt frem for os, og vi see
								saa tydeligt disse Alleer med store, gamle Træer, som føre op til
								Gaarden. En saadan Allee fører ogsaa til Broholm. Wilhelm Müllers Sange ere alle smaa Malerier, vi see
								Møllehjulene dreie sig, Vandet styrter over det største Hjul; en
								saadan Mølle ligger tæt op til den omtalte Allee, men saa dybt, at
								»die schöne Müllerinn« maa titte opad til dem, som kjøre paa Veien.
								Fra vore egne danske Folkesagn foresvæve os stille Indsøer, i hvis
								Midte engang laae en Holm med en gammel Ridderborg; men den sank, og
								Svanen svømmer hen over Taarnets Spiir. En saadan Sø ligger tæt op
								til Alleen og Møllen, men Holmen ligger derude med den gamle Borg;
								det store runde Taarn med sit Kobbertag og sit Spiir speiler sig i
								Vandet: det er Broholm. Endnu sees Skydehullerne i Muren, endnu
								strømmer Vandet friskt og klart gjennem de dobbelte Grave.I den hvælvede Folkestue, der hviler paa stærke Muurpiller, sad vore
								to Reisende ved det lange Træbord, i hvis Blad hver af Folkene havde
								indskaaret deres Navne. Her var en tredie Fremmed, en ung Bonde fra
								Ørebæk, Broder til Marias første Beiler.Endnu den Dag i Dag er Gaardens Ydre uforandret. Hjortetakkerne pynte
								over Jægerens Dør, og Indgangen til Herskabsværelserne gaaer
								igjennem det høie Taarn, hvor Spiraltrappen af mægtige Bjælker,
								lagte oven paa hinanden, fører op til Spiret. Langs Havemuren voxe i
								Række i den indre Gaard de gamle, blomstrende Lindetræer.Ved hvert Præg af en ældre Tid kom Skrædderen altid til at tænke paa,
								hvad Lignende han havde seet ude, og han gjorde da sine
								Sammenligninger. Saa prægtige Linde som disse havde han kun seet i
								Bøhmen, i de lange Alleers Skygge, hvor han havde vandret og sjunget
								sit »krasna holga!*« Den gamle Bygning selv
								med sit høie Taarn * »Smukke Pige!« syntes han at have seet langveis
								borte, ved Donau, da Skibet lystigt foer afsted med ham over Svælg
								og Hvirvel. Ja, den kølige Hvælving, hvor de nu sad og drak mellem
								de tykke Muurpiller, mindede ham om Klosterhallerne. Hvad Hjertet
								tænkte, maatte Munden sladdre om, enten det saa morede de Andre,
								eller ei.»Men saa reis igjen!« var Omqvædet, de Andre udtalte.»Jeg skal nu trække den røde Kjole paa!« sagde den unge Bonde, »om en
								Maaned afsted, men jeg har Raad og Villie til at kjøbe En i mit
								Sted! tusinde Rigsdaler i Sedler tæller jeg op paa Bordet! kunde I
								have Lyst?«Tusinde Rigsdaler Sedler! hvilken Duft laae der ikke i disse hvide
								Blade, en Duft, som kunde fylde Hjertet med Rigdommens Drømme. Den
								stakkels Skrædder slog Øinene i Veiret og saae gjennem Vinduet
								Lindetræernes grønne Krone. Mon det var de grønne Blade der, eller
								hine hvide, der virkede stærkest paa hans Hjerte?Udenfor Gaarden, ikke langt fra hvor Smedien ligger, sees endnu en
								mægtig Trunte af en stor Eeg. Den Gang stod hele det gamle Træ; et
								stort Jernkors fra Catholicismens Tid var fæstet ind i Stammen. Da
								Spanierne 1808 laae i Fyen, var dette Træ dem et helligt Crucifix
								ved Veien, et Altar under aaben Himmel, foran hvilket de knælede og
								øvede deres Andagt. De solbrændte Skikkelser laae her paa det friske
								Græs og fæstede fulde af Fortrøstning deres mørke Øine til det
								hellige Tegn, Præsten stod foran og Sangen lød i det fremmede,
								melodiske Sprog. Nu var Træet ikke længer hvad det havde været,
								Lynilden havde i det sidste Aar standset dets Livskraft, kun een
								eneste grøn Green stak frem mellem de andre bladløse og fortørrede.
								Veien skulde udbedres, det gamle Træ maatte bort; Øxen var alt
								trængt dybt ind, et langt Toug var snoet om Stammen, og i tilbørlig
								Afstand fra den Heste spændte for. Snart vilde Træet falde.Skrædderen med sit Selskab stod der paa Veien, da Pidsken smeldede,
								og Hestene med al deres Kraft gjorde et Ryk frem. Det gamle Træ
								rystede sin tørre Krone, men Stammen stod fast. Endnu et Ryk, og det
								sank med en mægtig Knagen og en huul Drønen hen ad Jorden, det
								dreiede sig i Faldet, det gamle Jernkors vendte opad Der laae det
								stolte Ege-Liig med sit Ordenstegn paa Brystet.Commandeersergeanten gjorde en lignende Bemærkning. Skrædderen saae
								tankefuld hen for sig; hvad han grundede paa blev ham mere og mere
								klart: »falde med Ære i Krigen er dog den bedste Død!  og man kan ogsaa leve! Ak, vilde Maria have samme Tanker som jeg!«»Naa, tænker I saa ikke paa at prøve Lykken?« spurgte
								Commandeersergeanten. »Livet i det Frie er dog noget Andet, end at
								sidde hjemme paa Bordet. Imorges saae I for første Gang i Aar
								Storken; den var flyvende, det betyder: I skal ogsaa afsted!«Skrædderen blev taus.Hen over Veien laae det gamle, mægtige Træ, i hvis Top alt for
								hundrede Aar siden Storken knebrede sit Evangelium om varme
								Sommerdage. Den gamle Herregaard speilede sig i Vandet. Skinnet og
								Virkeligheden dannede et Skjønheds Hele. Sted og Omgivning virkede
								her paa den drømmende Sjæl, som Buestrøget paa Physikerens
								Glasplade: betydningsfulde Klangfigurer fremstode.Drypstenen, Sommerfuglens Vinger og de svømmende Skyer have alle
								deres selsomme Naturhieroglypher, som det ei er givet Mennesket at
								læse, og dog forkynde de en sig udviklende Verdens Kraft. Menneskets
								Hjerte har i enkelte Øieblikke lignende Ziffre, som det ikke selv
								fatter. Den usynlige Styrer skriver der sit »mene, mene, tekel, upharzin,« og en Nødvendighed vaagner,
								et uforklarligt: »jeg maa!« er Virkningen.»Har I aldrig,« spurgte den Drømmende, »hørt tale om Venusbjerget?
								Det nævnes i gamle Historier. Mangen stadselig Ridder, ja ogsaa den
								fattige Haandværkssvend med Randselen paa Ryggen, kom ind i dette
								Fortryllelsens Rige og vendte aldrig tilbage; skete det, at en
								Enkelt kom ud og igjen hjem til Sine, da var han aldrig ret ved
								Samling, han led af Længsel, maatte tilbage igjen eller døe. Det er
								nu kun en Historie, veed man nok; den er vist sat sammen af En eller
								Anden, som ret har tumlet sig i fremmed Land og siden maatte forlade
								al den Deilighed og sidde hjemme, langt borte derfra. De fem Aar jeg
								vandrede, ja da var jeg ogsaa i Venusbjerget, thi Andet end denne
								Verdens Deilighed er det dog ikke. Nu er jeg hjemme igjen, og derfor
								lider jeg af Uro, Længsel er mit Dagværk, Reiselyst min Hovedpude,
								og vilde Maria -! men hun maa vilde -!« Hans
								Øine funklede, han greb Commandeersergeantens Haand: »Jeg bliver
								Soldat!«VIII En hellig Kilde, hvortil fromme BønderFra Landet sammenstimle.- - Jeg saae dem drikke Vandet. Var det SkinnetAf Solen, eller var det Vandets Kraft?Men Rødme livned' atter deres Kinder.Oehlenschlæger.Omtrent to Mile fra Nyborg ligger mellem Landsbyerne Ørebæk og
								Frørup, dog nærmest den sidste, St.
								Regisse-Kilde, der, som Folkesagnet fortæller, har sit Navn
								efter en meget gudfrygtig Frue, som af onde Mennesker blev slemt
								forfulgt, ja de toge endogsaa Livet af hendes Børn, men paa samme
								Sted, hvor dette skete, fremsprang strax en deilig Kilde. Da Fru Regisse længst var død, kom mange fromme
								Vandringsmænd langveis fra, for at drikke af Kildens Vand, og de
								byggede til hellig Amindelse et Kapel nær ved Kilden og ophængte
								hendes Billed der. Hvert Aar paa St. Boelmesse Dag holdtes her
								Prædiken, men da Luthers Lære blev indført i
								Landet, lod man dette Kapel falde ned i Gruus; Kilden derimod risler
								endnu og besøges Aar for Aar ved St. Hansdags Tid, og der holdes da
								et Marked.For ikke at beskues af en talrig Mængde, er det vist, at den Brug
								efterhaanden har hævdet sig, at det er Natten før St. Hans Aften de
								Syge tilbringe ved Kilden. Ved Solnedgang vaskes de i Vandet, og et
								Leie tilberedes til Natten; i Morgenstunden bryde de op, de Svageste
								fores hjem, de derimod, hvis Sygdom tillader det, blive og tage Deel
								i Markeds Lystigheden.I Landsbyen Frørup, hvor Kildemarkedet staaer, var man ifærd med at
								slaae Boder og Telte op. Paa alle Biveie saae man Kjørende og
								Gaaende med deres Syge; Enkelte vandrede alt over Engen, hvor,
								mellem Hasler og Elle, Kilden flyder; den omskygges af nogle
								temmelig høie Træer, paa hvilke Almuen endnu den Dag i Dag efter
								catholsk Skik hænger sit Offer, som bestaaer i nogle Lys. De grønne
								Hække rundt om maae tjene som Skjærmbrædt for de Syge, der  afklædes og vaskes; deres gamle
								Klæder blive hængende paa Grenene, hvor da Fattige tigge dem til
								eget Brug.Maria kom vandrende alene med Christian ved Haanden; hun bar et gammelt
								Sengeteppe og sin Mands store Trøie, denne vilde hun selv tage paa,
								thi Natten blev kold, Sengeteppet skulde Drengen have over sig.»Jeg bliver hos Dig!« sagde hun, »kan jeg sove, er det godt, og kan
								jeg ikke, da er det ei første Gang, jeg har vaaget for din Skyld.
								Ja, Barn, Du veed ikke hvad jeg har gaaet igjennem for Dig! En
								Moders Sorg og Uro tænke Børnene ikke paa, før de selv faae Børn! Da
								jeg bar Dig under mit Hjerte, hvor megen Angest led jeg ikke da!
								Livet har jeg vovet for Dig! Lange Nætter har jeg ikke lukket mine
								Øine, men gaaet med Dig paa Gulvet, lyttet til Dit Aandedrag har
								jeg; slide om Dagen og vaage om Natten, var mit Lod! Alt har jeg
								gjort og vil gjøre endnu for Dig, mit Barn, maatte Du kun blive til
								et Menneske igjen! Jeg har kun Dig alene! lad Din Fader reise i
								Herrens Navn, naar han ikke kan lade være!« Hun brast ud i en
								lydelig Graad, men den var kun kort; hun kyssede Drengen paa Øine og
								Mund og nærmede sig Kilden.Mange Tanker bevægede sig i hendes Sjæl. I Ørebæk havde hun truffet
								sin Mand med Commandeersergeanten og den unge Bonde, Broderen til
								hendes første Beiler; ind i dennes Gaard kom hun med dem, og han
								spøgte med hende og sagde, at Alt dette kunde have været hendes. De
								smagte det stærke Øl, Mjøden og det hjemmebagte Hvedebrød, og først
								som Spøg, siden som Alvor meddeelte de hende om Mandens Hverving og
								hans Lyst til at træde i den unge Bondes Sted.»See, derfor reiser han jo ikke bort!« sagde Commandeersergeanten,
								»han staaer kun i Nummer,« og blandede nu gjentagne Gange Summen
								tusinde Rigsdaler i Talen.»Han har sin egen Villie!« svarede Maria.
								»Jeg holder ikke paa ham!« var hendes sidste Ord, men det var, som
								hendes Hjerte skulde gaae i hundrede Stykker. Hun vilde ikke blive,
								»Vesperkosten var hende Nadvere nok!« sagde hun; Manden og
								Commandeersergeanten bleve og overnattede.Nu stod hun ved Kilden. Enkelte havde allerede begyndt med Badningen,
								Andre beskæftigede sig med at faae et Natteleie bragt istand; det
								prægtigste af disse var et gammelt Sengested, hentet fra et  af de nærliggende Bønderhuse og her
								opstillet mellem Heslerne; de Andre bestode enten kun i et Knippe
								Halm, eller i Vogne, hvor der laae Straa eller en Dyne. Ilden
								blussede bag den lave Vold af Græstorv, hvor Kaffekjedlen kogte, og
								et Par gamle Folk varmede Hænderne.Det Hele frembød en af de nu meer og meer forsvindende Situationer i
								vor Tidsalders Folkeliv, hvor vi ligesom flyttes Aarhundreder
								tilbage. Kunde den Døde, over hvis Grav Munkenes Sang løde i det
								catholske Danmark, stige op og ved Solnedgang som Engens Taage svæve
								hen over Græsset, han vilde drømme, at Alt var i Danmark, som da han
								lukkede sine Øine. Almuen flokkede sig jo endnu med samme fromme
								Overtro i Hjertet om den hellige Kilde, Kirkeklokkerne ringede ved
								Solnedgang, som da de kaldte til Ave Maria, og i Landsbykirken selv
								smilede Billedet af Gudsmoder med Barnet. Den nærmeste Herregaard,
								det gamle Ørebækkelunde stod jo uforandret med sine takkede Gavle,
								sit høie Taarn, hele den gothiske Bygning.Ikke langt fra hvor Christian blev badet i
								det kolde, friske Vand, stode to Qvinder med en ung Pige; hun var
								nok tretten Aar. Man saae ingen Legemsfeil, sporede intet Tegn paa
								Sygdom hos hende; hendes Ansigt bar den friske Sundhed; alle Former
								vare næsten heelt udviklede; det lange, yppige Haar rullede ned over
								de hvide, fyldige Skuldre; den rode Aftensol bestraalede et leende,
								livsglad Ansigt. Den yngste af Konerne var hendes Moder, denne
								heldte en Skaal Vand over Pigens Hoved; Draaberne laae glimrende paa
								Ryg og Skuldre; Pigen rystede sit lange Haar og sang med klar
								Stemme:»Jeg ham hørte, jeg ham saae - En Tornekrone havde han
										paa. - Springer I Rosens Blommer!«Den ældre Kone, Bedstemoderen, bøiede sine Knæ og bad stille, med
								foldede Hænder, et »Fader vor!«Aftenen var usædvanlig mild, men henne over Beltet trak tunge Skyer
								op.Hvor Ulykke og Forhaabning er fælles hos Menneskene, blive disse let
								fortrolige. De talte gjensidigt om deres Syge og om Kildens Kraft.
								Den hjalp ikke for Slag, meente den gamle Kone; dog, tilføiede hun,
								naar vor Herre vilde, kunde han jo nok. »Der er eet Middel!«sagde hun, »det har aldrig slaaet feil!« og hun nævnede dette Almuens
								Universalmiddel, som en nyere Slægt maaskee vil troe opfundet i en
									Eugene Sues Hjerne, men som endnu for
								ikke mange Aar tilbage virkelig benyttedes her i Danmark: det
								væmmelige, at føre det ulykkelige Barn hen paa et Rettersted, og
								der, hos Forbryderen, udbede sig Tilladelse til at maatte drikke af
								hans varme Blod, naar Hovedet var skilt fra Kroppen.Maria gyste; nei, det kunde og skulde aldrig
								skee!Snart puslede de med deres Natteleie. Den unge Pige med Bedstemoderen
								skulde sove i deres Vogn. Det ubetydelige Rum, som her blev tilovers
								ved deres Fødder, tilbød man Christian.
								Pigens Moder og Maria satte sig med Skjørtet
								over Hovedet paa et Knippe Halm og hvilede Ryggen op til Vognen.Rundtom var nu stille; man kunde høre Kildens Pladsken og de Sovendes
								dybe Aandedrag. Christian læste stille sin
								Aftenbøn, som hans Moder havde lært ham den, og lukkede Øinene for
								at sove, men det vilde ikke lykkes. Han tænkte med en Slags Angest
								paa den sindssvage Pige, hans Fødder berørte hendes; hun sov dybt og
								fast. Han saae op mod Himlen, den stod saa høit deroppe, uendelig
								blaae, med utallige Stjerner; Carlsvognen kjørte hen over hans
								Hoved. Snart var han i Tilstanden mellem at vaage og sove; han
								drømte og var sig dog bevidst, at det var en Drøm; han kunde gjøre
								sig selv Rede for hvor han var, thi endnu hørte han Kildens
								Pladsken; men som han betragtede Alt omkring sig, havde det en
								forunderlig Lighed med Jødens Have, hvor han havde leget med Naomi, kun at Alt var her langt større,
								langt mere udstrakt; Luften blev lysere, han syntes at høre hendes
								Stemme, ja, hun nævnede ham ved Navn, men han vovede ikke at svare;
								thi den vanvittige Pige, som sov ved hans Fødder, kunde jo vaagne
								derved. Alt blev mildere og mere hjemligt omkring ham. Ogsaa Storken
								saae han, den fløi hen over hans Hoved og klapprede, som naar den
								bragte sine Unger Føde. Naomi var det, som
								sad hos ham, han saae hende ind i de store, sorte Øine, hun rystede
								de deiligste Blomster ud over ham og sagde, at det var Penge. De
								legede saa herligt og han gav hende, som første Gang, sin Mund og
								sine Øine i Pant, og hun tog dem virkeligt, han følte en Smerte
								derved, og Alt var Mulm og Nat rundt om, men han hørte hendes Vogn
								rulle afsted, »Farvel! Farvel!« raabte hun, og Vognen foer høit op i
								Luften. Da reiste han sig, og skjøndt de tomme Øienhuler og blødende
									 Læber brændte, var hun dog mest
								i hans Tanker; han følte sig let som et Duun i Luften og kunde svæve
								efter Naomi; men den vanvittige Pige var
								vaagnet og holdt ham fast, hun havde slynget sine Arme om hans Been,
								hun holdt saa fast, saa fast, og længer og længer borte rullede
								Vognen. Da anstrængte han sin hele Kraft for at slippe løs, og
								Virkningen var, at han vaagnede. Det var en Drøm, følte han, og dog
								rullede det endnu langt borte i Luften; noget Tungt laae fast paa
								hans Fødder. Han løftede Hovedet i Veiret. Der sad hun som den
								hvide, skinnende Elverpige, med nøgent Bryst og nøgne Skuldre, det
								store Haar omflagrede hende; men det var kun et Moment hun var
								synlig, det phosphoriske Skjær, som omgav hende, forsvandt, det blev
								bælgmørkt, og langt borte rullede Tordenen.»Jeg brænder!« sagde hun. »Det er ligesom om mit Hjertevand var
								borte, og jeg kun havde den hede Lue i mig! Sover Du, lille Dreng?«Christian vovede ikke at svare. Det var den
								sindssvage Pige, som knælede paa hans Fødder, sin Klædning havde hun
								revet af, sine nøgne Arme holdt hun høit i Veiret.»Hører Du, hvor Tyrene brøle deroppe?« spurgte hun. »De fare frem som
								Hjortene og bære brændende Ildtakker; jage de dem i Dit Liv, saa maa
								Du døe! røre de ved Dit Huus, da staaer det i Lue! det største Træe
								flyver i Splinter' Saae Du Hornene? De skinne, som Kobber og Tin!
								Vær ikke bange! snart ere de ovre, saa løbe kun de smaa Kalve bag
								efter og brøle; de have smaa Horn, der med Zikzak stikke frem fra
								Kanten af den sorte Sky!«Et blændende Lyn, hvor Tordenskraldet fulgte i samme Nu, vakte alle
								Sovende rundt om. Forfærdede foer Qvinderne op. Den Gamle greb den
								halvnøgne Pige, som stod midt i Vognen. Stormen tog i de lange
								Lokker og i det lette Teppe, som kun hang om hendes Fødder og
								løftede det høit i Veiret.»Jesu Kors!« var det almindelige Udraab. Enhver søgte paa det Bedste
								at tildække sine Syge. Christian blev skjult
								under det store Hestedækken, men næste Vindstød greb saa kraftigt
								deri, at det var hvirvlet langt bort, havde Maria ikke bøiet sig hen over det. Træer og Buske svingede som
								tynde Rør, Blade og Grene fløi omkring, og midt i Stormen hørte han
								den unge Pige synge og Qvinderne bede.Da lyste et skrækkeligt Lyn, medens Braget bedøvende rullede over
								dem. Vognen selv syntes at rystes og Christian saae den hele Egn i et Nu som oplyst af det mest
								blændende Lys. Hver Busk, hvert Træ, 
								Kirken og Husene, Alt fremtraadte saa tydeligt, og foran i Vognen
								reiste Pigen sig; hun havde kun det tynde, hvide Stykke Linned paa.
								Med Hænderne udbredte hun sit lange Haar, udstødte et vildt Skrig og
								sprang ned af Vognen; i samme Nu rugede igjen det kulsorte Mørke
								over den hele Egn. Der var dødsstille.»Hvor er Luzie!« raabte Moder og Bedstemoder.
								»Gud! hvor blev hun af!«De grebe med Hænderne rundt om efter hende, men stødte kun paa Træer
								og Buske. Regnen styrtede ned i tunge Strømme. Begge Qvinderne
								udstødte et Forfærdelsens Skrig, som den rullende Torden overdøvede.
								Bedstemoderen søgte med Haanden henad Jorden, Moderen løb afsted i
								Regn og Mørke og raabte »Luzie!« Christian
								knugede sig fast til sin Moder; det var en skrækkelig Nat.Et Lyn og et Skrald, begge af samme Kraft, som hiint, ved hvilket den
								unge Pige forsvandt for dem, fulgte senere, og med disse syntes
								Uveiret at have lagt sig; de følgende vare langt svagere, Regnen
								faldt kun i enkelte Draaber. Men hele denne Mellemtid var den
								skrækkeligste for den stakkels Moder, der, uvis om, hvorhen hun
								skulde vende sig, for at finde sin ulykkelige Datter, løb fremad
								over Tuer og Tjørne. Et Øieblik, ved det lysende Lynblink, syntes
								hun at see noget Hvidt svæve hen over Marken; hun tog samme Retning,
								men standsedes snart af en Grøft, snart af en Busk, mellem hvis
								Grene hun trængte ind. Midt i Regn og Blæst syntes hun at høre
								Datterens Stemme, hvad dog var umuligt, thi Stormens Hvinen døvede
								hver Lyd Hun nødtes til at tage samme Retning, som Stormen foer, og
								den førte hende fremad som et Legetøi for sin Kraft. Undertiden
								følte hun sig blive baaret hen over Jorden; endelig standsede hun
								ved en høi Grøft; instinctmæssigt steg hun derop og blev i
								Øieblikket af den hvirvlende Vind revet ned paa den anden Side i det
								høie Græs. Et Lyn oplyste foran hende den gamle Herregaard
								Ørebækkelunde med sit Taarn, sine mægtige Muurpiller og gothiske
								Karnapper. Hun var i Haven, hvor de gammeldags beskaarne Hække, og
								hvide Steenfigurer staae; var det een af disse, som ved det
								blinkende Lyn syntes at bevæge sig, eller var det Datteren, hun
								saae? Hendes Fødder skjælvede; bævende raabte hun hendes Navn,
								medens Stormen omhvirvlede de unge Blade og det vintergule Løvfald.Det var tidligt paa Morgenen, da Christian
								vaagnede af en dyb Søvn. Hans Moder og den ældre Kone sad forud paa
								Vognstangen og  hørte begjærligt
								efter, hvad Luzies Moder fortalte. Først i
								dette Øieblik var hun kommet tilbage, hendes Glæde var nu næsten
								ligesaa stor, som hendes tidligere Angst havde været det. Datteren
								sov en god sund Søvn ovre hos Gartneren paa Ørebækkelunde; der i
								Haven ved een af de hvidkalkede Steenstøtter havde hun fundet
								Datteren siddende paa Hug med Hovedet mod Støttens Fodstykke. Paa
								Grund af det onde Veir var Folk oppe paa Gaarden; Lysene skinnede ud
								fra Gartnerens Huus, og der fik den ængstede Moder Hjælp, der var
									Luzie bragt til Sengs. »Moder jeg har jo
								ingen Klæder paa!« var hendes eneste Udbrud, da hun, gjennembævet af
								det mægtige Lyn, som slog ned i Haven tæt ved hende, kom til en
								Slags Besindelse. Derpaa havde hun grædt, saa det var en Gru, men
								endelig lukkede hun sine Øine og sov nu en velsignet Søvn.»Maaskee vor Herre har forbarmet sig over hende!« sagde den gamle
								Bedstemoder, »sund og rask som vi var hun, men efter ligedan et ondt
								Veir som dette kom hun hjem fra Marken, hvor Lynet havde splintret
								et Træ.« Om hun havde faaet sin Ulykke derved; om hun, før Uveiret
								begyndte, havde sovet og faaet et Solstik eller onde Magter vare med
								i Spillet, saaat hun havde seet, hvad der kunde forvirre et
								Menneskes Hjerne, vidste de ikke, men Forstanden var borte, det var
								vistnok. Nu var det det andet Aar, de vare med hende ved Kilden.
								»Vor Herre klare hendes Forstand, eller løse op for hende!«IX Ah! quel plaisir d'etre soldat! E. Scribe.Henad Eftermiddagen havde Alt ved Kilden et festligt Udseende. Paa
								den grønne Plads, hvor om Natten de Syge havde sukket og læst
								Bønner, dandsede nu de Sunde, medens en Violin og en Clarinet græd
								en gammel Engelskdands. Ved Kilden drak Piger og Karle en
								Kjærligheds Skaal, den Kjærlighed, som Blodet, men ikke Sjælen
								kjender.I Landsbyen var broget Marked Støvler og Potter, Comedie og
								Kramvarer, Alt stilledes til Skue. Christian
								havde da gjort sit Marked, saae man: i Haanden bar han sin gamle
								Hat, men paa Hovedet den nye; Avispapiret, bundet fast med Seglgarn,
								sad endnu om den. Han stod med Forældrene foran en glimrende Boutik,
								hvor Silkehuer, broderede med Pallietter, blændede Øinene; deilige
								Nürnberger Billeder med preussiske Soldater og Tyrken i sit Serail
								vare udhængte. Det saae ud som en Pigeskole, sagde Maria. Her stod en omvandrende Italiener med
								sit Brædt fuldt af Gips-Figurer, de almindelige Slags, som Folk her
								have Sands for: en grønmalet Papegøie og en Napoleon. Skrædderen
								begyndte strax at tale Italiensk saa godt han kunde med Mund og med
								Fingre, og Maria sagde til
								Commandeersergeanten, at saameget kunde hun forstaae, at det ikke
								var Tydsk, de talte. Hjemmets Sprog, hørt i fremmed Land, har samme
								Virkning paa Hjertet, som Barndoms Melodier have for den Ældre, selv
								om en skurrende Stemme synger dem. Italieneren lo, nikkede og
								pluddrede, ja forærede Christian en
								Papegøie, som var knækket i Halen.Silkebaand og tærnede Tørklæder flagrede tæt ved paa en Stang, der
								var bundet til Bordet bag hvilket en Bekjendt stod og tilraabte sit:
								God Dag! det var den gamle Joel som tjente
								hos Naomis Bedstefader og siden bragte sin
								Herres kulbrændte Levninger til Fædrenes Grave.»Ja, Datterdatteren gaaer det godt!« sagde han, »den lille Naomi har 
								ingen Nød! hun gaaer i Silke og Musselin, hun faaer nok Guldringe
								paa Fingrene og Diamanter paa Brystet; hun bliver en Deilighed som
								Dronning Esther.«»Har I nylig været paa Gaarden?« spurgte Maria.»Nei, der kommer jeg ikke, det er saadan en Aftale. Jeg har ikke
								været der, siden den Dag min Herre var Kul og Aske, og jeg kom som
								Sendebud, for at sige, hvor forladt det stakkels Barn stod Da talte
								jeg med den unge Greve og den gamle Grevinde, hun kan være bedsk som
								Medicinen, hun drikker. Men jeg er dog den jeg er! der er Veie nok
								for mig at gaae, uden at træde paa hendes Grund. Naomi har det godt, - ak hendes stakkels Moder; deiligere
								Qvinde saae jeg aldrig, nu er den Blomst bleven Jord, hendes hvide
								Tænder er nu en hæslig Skjønhed!«»Det Tørklæde, Maria, vil gjøre Dig til en
								deilig Skjønhed!« sagde Skrædderen og pegede paa et af blaat Katun
								med store røde og gule Blomster. »Tag det kun! nu ere vi rige!« han
								slog paa Lommen, hvori den halve Sum, de 500 Rdlr. og
								Forskrivningen, at træde i den unge Bondes Sted, havde Plads.Maria rystede med Hovedet, drog et dybt Suk,
								men Øinene vendte dog tilbage til Tørklædet, Farverne vare saa
								glimrende, Mønstret saa aparte.»Er jeg idag den første, som kjøber af Eder,« sagde Skrædderen, »saa
								vil det siden gaae godt af, for jeg har god Handsel! Vær nu ikke saa
								tankefuld Maria! vor Herre veed, naar vi
								komme til Kildemarked igjen, og om vi da have saadant Solskin og
								saamange Penge i Lommen!« Han kastede hende det smukke Tørklæde om
								Halsen, og hun smilte med store Taarer i Øinene, saaledes, som hun
								siden i Hjemmet smilte, da Manden udbredte Sedlerne paa Bordet og
								med tilfreds Mine sagde: »See det, og dobbelt saa meget er Din Mand
								værd! naa, græd dog ikke! det salte Vand drypper jo paa Pengene, saa
								er der ingen Lykke og Velsignelse ved dem. Underofficeer er jeg
								blevet, det er jo Begyndelsen til Officeer, see, saa nær er Du ved
								at blive Frue!«»Om fjorten Dage skal Du til Odense og lære Exercice!« sagde Maria, »kun een Maaned vil det vare, siger
								Du, saa har jeg Dig igjen! ja, vor Herre veed det! Du har ingen Ro
								paa Dig! ja Du kan ikke andet! Troer Du ikke, jeg mangen Nat har
								hørt Dig isøvne sukke og tale om fremmed Land! Du har grædt som et
								Barn, og det har skaaret mig i Hjertet! Den gamle Almanak, hvori Du
								udenlands optegnede  hvor Du var den
								Dato og det Aar, den Almanak, siger jeg Dig, som Du saa tidt tager
								frem, kigger i og fortæller mig: Herre Gud, i Dag for de Aar siden
								var jeg der, da sad jeg ikke her paa Bordet, den synes mig
								Cyprianusbog, hvori Du intet Godt læser. Nu kan Du skrive deri den
								Dato, Du forlod Kone og Barn! Kjendte jeg Dig ikke bedre, vilde jeg
								troe, at Du ude havde givet Dit Hjerte bort, og at hun der havde
								Gryden paa at kaage efter Dig, derfor lider Du af Uro. Ingen holder
								dog af Dig, som jeg, og Drengen er Din egen, det veed jeg med en
								frelst Samvittighed!«»Maria,« sagde Manden, »Du vil jo ikke
								bedrøve mig! har jeg gjort noget galt, saa hjælper det nu ikke at
								sørge. Lad os hellere see det fra den fornøieligste Side. laften
								kommer Commandeersergeanten og Gudfaderen herhen, bed Handskemageren
								og den gamle Heimerandt og lad os faae en
								Bolle Punsch, ligesom paa vor Bryllupsaften.«Aldrig havde Christian seet saa mange
								Fremmede i deres lille Stue, der vare Ni i det Hele. Gudfaderen
								havde Violinen med, og han spillede Dandse og fortalte Historier om
								Konen, som snøvlede og Manden, som talte fiint, og det vidste han
								ganske accurat at gjøre efter paa Violinen. Der blev leet og sunget,
								det var en lystig Aften.Men Dagen, som fulgte, var desmere sørgelig, men værst var den Dag,
								da Faderen skulde til Odense. Maria og Christian fulgte til Qværndrup, og da Vognen
								derfra rullede videre, stode de To oppe ved Kirken, paa den høie
								Banke, for endnu, saalænge de kunde, at see Vognen, hvor Faderen
								svingede med Hatten. Men Veien dreiede af, de kunde ikke mere see
								ham, da trykkede Maria Hovedet mod
								Kirkemuren og græd Siden vandrede hun stille om mellem Gravene,
								lagde de visne Krandse tilrette, og lugede hist og her Græsset bort.»Hvo der sov saa godt, som de sove her!« sagde hun. »Det er dog en
								tung Vei, man har, før man kommer derned!«Rundt om Kirken paa den grønne Banke staaer en Krands af høie, gamle
								Træer; paa hvert af disse har Præsten hæftet smaa Plader med fromme
								Indskrifter til Opbyggelse og Vederqvægelse.»Det er ikke trykte Bogstaver!« sagde Maria,
								»jeg kunde ellers have læst dem! Kan Du, mit Barn?«Og Christian læste de fromme Ord; det var
								hende som hvert Træ gjemte paa den lille Tavle en Trøstens
								Bjergprædiken.»Vor Herre kan gjøre Alting godt!« sagde hun, »Vidste jeg kun, hvad
								der vilde skee frem i Tiden!« Og hun vandrede ned i Byen, gik  til et af de yderste Huse, hvor
								Bagerovnen som en Halvkuppel stod ud mod Veien. Hesteskoen paa
								Dørtrinet og det halve Fyrstaal i Karmen tydede paa, at herind vilde
								man ingen onde Aander have. Det var den kloge Kones Huus.Kaffekjedelen blev sat paa, og i den grumsede Kop læste Seersken Haab
								og Mistrøst; dog Haabet var det overveiende, Haabet, som lægger
								Fløiel mellem Slavens Lænker og hans udmagrede Lemmer, Haabet, som
								skriver Benaadning paa Bøddelens dræbende Sværd, Haabet, hvis bløde
								Tunge synger de søde, falske Sange. Maria
								turde haabe.Fra hvert Brev, som siden kom, dryppede Fortrøstningens Olie. Tiden
								gik. »Han kommer i næste Uge!« fortalte hun Venner og Naboer. »I Dag
								har jeg kun sex Dage!« og samme Dag kom han just, det var en Glæde,
								en Overraskelse. Den stakkels Christian laae
								syg, Kildens Kraft havde endnu ikke hævet hans Onde. Men Fader var
								jo kommet hjem, og derfor jublede Maria, men
								det var kun i Minuter; Glæden blev til Sorg, Sorgen til Taarer. Kun
								denne Nat kunde han blive hos hende; som en Naade var det forundt
								ham at være 48 Timer i Hjemmet. Regimentet skulde bryde op, Marchen
								gik til Holsteen, hvor de skulde støde sammen med de franske
								Tropper; den nordtydske Armee med svenske Hjælpetropper truede
								Grændsen.»Vær ikke bedrøvet Maria! Du skal faae Ære af
								mig! og naar vi gjøre Bytte, vil jeg tænke paa Dig, rige kunne vi
								blive! Græd dog ikke, nu er det jo eengang saa. Vi ville have en
								fornøielig Aften iaften, derpaa sover jeg to à tre Timer og saa til
								Odense. Jeg er ikke mere træt af Marchen, end om jeg kun havde gaaet
								hertil fra St. Jørgensgaard! -Det er en Ynk at see Dig i Taarer og
								Drengen der syg og elendig! Skal den sidste Aften staae saa
								bedrøvelig for mig!«»Nei!« sagde Maria, »det skal den ikke!« og
								de sidste Taarer bleve knuste mellem de mørke Øienhaar. Bordet blev
								dækket, Gudfaderen kom, og han priste Soldaterlivet, sagde, at det
								kunde være, han var selv med, før man mindst troede det. Den
								stakkels Dreng laae syg og lidende i sin lille Seng; han var faldet
								i Søvn, da Faderens Kys vaagnede ham i Morgenstunden, deres Øine
								mødtes, en brændende Taare faldt paa Drengens Læber, og Faderen
								ilede ud af Døren. Maria fulgte.Hele den øvrige Deel af Dagen sad hun stille og tankefuld. »Du har
								mistet Din Fader!« det var hendes eneste Ord.Et dansk Corps paa 10,000 Mand skulde forene sig med den franske
								Armee under Marschal Davoust's Commando. Til
								det  Holsteenske og Meklenborgske
								gjaldt Marchen. Fremad! hvirvlede Trommerne, og Hæren fulgte; men i
								hurtigere Flugt steg Trækfuglene, som alt paa Sommerens varme Dage
								forudfølte Nordens Vinterdød. »Der flyve Storkene!« sagde
								Skrædderen, »Men iaar flyver jeg med,« og han stirrede efter dem,
								til de som en Myggesværm forsvandt i den blaae Luft.Ved den danske Grændse laae fjendtlige Hære; Steppens Søn, Asiateren
								fra Dons Moradser jog i flagrende Kaftan med fældet Landse henover
								danske Agre; Krigens Gud, Tidsalderen kaldte ham Napoleon, kæmpede alene med alle Landenes Riddere. Det var
								en stor Tournering, det var det sidste Ridderspil, han gav, og
								derfor kæmpede han alene; det lille Danmark var hans Gangerpilt: et
								trofast, begeistret Hjerte, men Kraften var ei, som Villien.Dage og Uger giede hen i Uvished og Forventning for dem her hjemme;
								flere hæderlige smaa Affairer forefaldt i det Meklenborgske; paa
								andre Steder i Tydskland lede de Franske Nederlag, og Davoust maatte derfor trække sig tilbage,
								forfulgt af Bernadotte, som førte den
								nordtydske Armee. Idelig frem og tilbage Marcheren,
								Forpostfægtninger og Uvished om den kommende Dag. Det danske Corps
								stod under Prinds Frederik af Hessen og var
								deelt i tre Brigader, een af disse blev anført af General Lallemand, han besatte Lübeck, de andre trak
								sig til Oldeslohe, medens en Deel af den
								nordtydske Armee med svenske Hjælpetropper forfulgte det danske
								Corps.Hvor var Christians Fader, han, hvem Længsel
								efter Venusbjerget havde lokket fra det stille Hjem? - Har Du seet
								Colonnen af Soldater bevæge sig hen over Marken, har Du seet den,
								naar Feltraabet er »Død!« Som en uhyre Crokodil med broget,
								blinkende Ham af Uniformer og Bajonetter, udstrækker den sit store
								Legeme. Kanonernes Lyd er Kæmpedyrets Stemme, Kruddampen dens Aande.
								Du seer ikke de enkelte Skjæl, som i Kampen falde fra det uhyre
								Legeme, og dog er hvert Skjæl et Menneskeliv. Det hele, store Legeme
								maa splittes ad, da bliver Dødshugget først synligt; som den
								sønderhuggede Orm i sprællende Flugt bæve Delene hen over Marken.
								Der kom et stort, forseglet Brev til Maria,
								tæt beskrevet og meget kostbart i Postpenge. Det lød saaledes:»Min kjære Madamme!»Bliv ikke bedrøvet, naar De har læst min Skrivelse, skjøndt De  vistnok har Aarsag dertil. Vi laae i
								Lübeck, Generalen vilde gjerne skaane Byen og trak derfor over
								Segeberg til Bornhoved Nu er, som De maa vide, Terrainet mellem
								Byerne en aaben Hede. Det havde regnet flere Dage, Veiene vare
								elendige, to Skridt frem var eet tilbage, det tappede Kræfterne fra
								os; lige i Hælene havde vi det svenske Cavalleri, som var stærkere
								end vi, dog kom det ikke videre end til nogle smaa Skærmydsler
								mellem Blænkerne. Endnu skal Madammen ikke være bedrøvet, det
								Sørgelige kommer neppe før paa den anden Side af Brevet. Jeg kunde
								jo ligesaa gjerne sige hende det strax, men Sligt faaer man tidsnok
								at vide. Om Eftermiddagen nærmede vi os Bornhoved; Hedestrækningen
								hørte op og Terrainet blev mere gjennemskaaret, vi vare altsaa i
								større Sikkerhed for det fjendtlige Cavallerie. Nu maa De vide,
								Prindsen af Hessen havde ladet Bornhoved besætte og var opmarcheret
								med de to andre danske Brigader, for at optage os. De polske
								Lanciers, som man her kalder Landsenererne, sluttede vor Trup. For
								nu at opholde Fjenden, medens Brigaden passerede, stillede han paa
								Veien udenfor Byen to Kanoner og en Bataillon Skarpskytter ved
								Siden, mellem dem var min Ven, hendes Mand, for det er om ham Brevet
								gjælder, kan hun sagtens vide. Men bliv bare ikke forskrækket; heute
								mir, morgen dir! Ligeover for os opmarcherede det svenske Cavalleri;
								vor Bataillon paa hver Side stod i sluttede Divisions-Colonner, den
								Ene vilde formere Quarré, men det fjendtlige Cavalleri var sprængt
								forbi og attakerede Bornhoved, den anden Deel stod ligefor os; der
								kom Uorden i vor Række, og havde Fjenden benyttet sig deraf, da
								havde det været forbi med os, men den gjorde det ikke. Kjære Madame,
								dette bliver et langt Brev, men De bør vide alle Omstændigheder, og
								derfor udskriver jeg største Delen af min Rapport, for at De ret kan
								indsee Omstændighederne: Vi formerede Bataillon, men en Deel af det
								fjendtlige Cavalleri var, som sagt, sprængt frem mod Bornhoved, de
								polske Lanciers, som sluttede vor Brigade, bleve forskrækkede og
								sprængte ind paa de holsteenske Ryttere, disse igjen paa de foran.
								Artilleriet i Spidsen spærrede aldeles Veien, og nu opstod en
								skrækkelig Trængsel, over hundrede Mand bleve nedtraadte og
								massacrerede. Trængselen gjorde, at ingen Fægtning kunde finde Sted
								Side om Side blev Fjenden trykket op mod hinanden. Imidlertid fyrede
								det danske Infanteri saa godt det lod sig gjøre, Svenskerne maatte
								trække sig tilbage ad den Vei, hvor vore Batailloner stode, de joge
								langs Grøfterne, bukkede sig ned 
								langs Hestehalsen, men to Hundrede bleve nedskudte, idet de fore
								forbi. Besætningen ved de to Kanoner forsvarede sig tappert og
								vedblev til sidste Mand at fyre med Kartetscher, men kun en Eneste,
								en Lieutenant, blev levende tilbage. Og saaledes er Madamen Enke.
								Dette er mit sørgelige Brev.Ærbødigst, med Venskab, Jordsach,
								Commandeersergeant.X - es muss ja sein.Ich blicke starr und fest vom RabensteinIns Nacht hinein.A. Chamisso.»Død!« hvilken Verden fuld af Smerte ligger der ikke i dette lille
								Ord Det er et tveegget Sværd, som idet det fælder hvad vort Hjerte
								hænger ved, trænger ind i vort Bryst, saa det sortner for Øiet og
								Verden synes os mørk, om end Solen skinner paa Millioner Lykkelige.
								Kun eet Ord, kort som dette, giver Opreisning, tilaander os Hjælp,
								kun eet: »Gud«»Ja, jeg var forberedt paa det!« sagde Maria,
								men hun var ikke forberedt. Den mørke, sludfulde Overgang fra
								Efteraar til Vinter, nedstemte, som et Sørgehuus, end mere den
								Sørgende. Luften var graa, Regn og Tøsnee faldt i de smudsige Gader.
								Mørkt ude og mørkt inde i Tanken.»Græd ikke,« sagde Christian, »saa bliver Du
								syg og døer ogsaa fra mig! Du kan jo vaske og stryge jeg kan spille
								paa Violin, det faaer jeg Penge for, og saa skal Du ikke sørge!«»Du Guds Engel!« sagde Maria, »lad mig kysse
								Dine Øine og Din søde Mund! ja, for Din Skyld vil jeg leve, hvad
								skulde der ellers blive af Dig!«Aldrig havde Julen nærmet sig saa stille og sørgelig som denne
								Vinter.»Gaardmanden i Ørebæk er dog en ærlig Karl! Brød og Smør har han
								sendt mig og en Gaas til Juleaften. Mon han endnu skulde have Tanker
								til mig? Nei, det Skridt gjør jeg aldrig meer! Din Gudfader vil jeg
								bede herhen Juleaften, skjøndt jeg holder ikke af ham! men for Din
								Skyld gjør jeg det! maaskee han betænker Dig, naar Du bliver
								større!«Bordet var dækket. Christians Hjerte var
								fuldt af Juleglæde. Maria tog Psalmebogen
								frem.»I har Stemme!« sagde hun til Gudfaderen, »I maa holde Tonen for os!«»Jeg kan ingen Psalmer!« svarede han. »Skal vi bruge Bogen, saa lad
								os heller slaae op og see, hvad Skjæbne vi faae. Der ligger Noget i
								det! Hvad som skal skee er nu engang skrevet i den store Bog, som
								det er skrevet i vort Blod og i vor Sjæl!«Maria aabnede Bogen.»En Bryllupspsalme!« sagde hun, »det slog saamænd ikke til! jeg
								forandrer aldrig min Stilling! kunde jeg bare see Drengen rask og
								stærk og faae ham vel frem i Verden!«»Det kommer an paa hans Stjerne!« sagde Gudfaderen. »Vi kunne gjøre
									Noget, men det bliver aldrig Meget! Ligger det i ham, at han skal stjæle,
								at han skal blive en vild Fugl efter Qvinderne, saa dæmpes det ikke!
								Han kan opfødes mellem de skikkeligste Mennesker, de kunne indprente
								ham de bedste Tanker: er det Onde engang i ham, da maa det ud! Det
								kan vel sinkes, men naar han naaer Skjels Aar og Alder, da bryder
								det ud med en stærkere Kraft! Vilddyret sidder inden i ethvert
								Menneske, hos En er det en glubende Ulv, hos en Anden en Slange, der
								veed at krybe paa Bugen og slikke Støv. Dyret er os givet; det
								kommer nu an paa, om det eller vi fik den stærkeste Kraft, og
								Kraften har Ingen fra sig selv!«»Vor Herre frie os fra den Ondes Magt!« sagde Maria og saae ned for sig. Det var, som om den Aand, hun
								frygtede for, sad ved Bordet hos hende. Talen, hun hørte, var som
								Elverpigens Skikkelse, foran Sandhed i al sin Deilighed, bagtil huul
								og tom, et Tegn paa den Verden, den tilhørte.»Jeg har læst mange Skrifter!« sagde Gudfaderen, »læst om fremmede
								Nationer! Der gives mange Folkeslag paa Jorden! Hvad vi hos os kalde
								Synd, give Andre Navn af Ret. Den Vilde æder sin Fjende, og hans
								Præst siger: nu kommer Du øverst i Himlen! Tyrken har mange Koner,
								og hans Gud lover ham endnu flere i Paradiset. En General faaer
								Hæderstegn og Berømmelse for hvad han gjør i kongelig Krig, som
								skeer med Uret, medens en Anden, der viser samme Snildhed, kommer
								paa Steilen! Det Hele kommer an paa Skik og Brug, og hvo siger os,
								om vi just følge den bedste, fordi vi gjør, som de Fleste gjøre? Hvo
								veed, om ikke Dyret indeni os har større Ret end Mennesket, som
								følger sin Skolelov! Er det ikke Sandhed?«»Ak jo!« sagde Maria, »men det er fælt at
								tænke paa!« Ængstelig  lagde hun
								Psalmebogen bort, skar for af Maden og begyndte en ny Samtale.
								»Maatte bare min lille Christian komme sig!
								Jeg veed nok et Middel, det har Flere sagt mig, men det er altfor
								grueligt! drikke det varme Blod -!«»Ti dermed!« raabte Gudfaderen. »Mig er det medfødt, at jeg ikke kan
								taale at see, man skærer Hovedet af en Høne! Jeg veed et uskyldigere
								Middel! det er en Symphatie, som man kalder det, og just paa en høi
								hellig Aften som denne maa det gjøres. Jeg siger nogle
								hemmelighedsfulde Ord og han drikker iiskoldt Vand af min hule
								Haand.«»Herre Jesus!« udbrød Maria og rykkede sin
								Stol tilbage, »har I været i Krig! har I dræbt et Menneske?«En kridhvid Farve gik over Gudfaderens Ansigt. »Hvad siger I!«
								spurgte han med et skelende Blik.»O Gud, jeg siger ingen Ting!« sagde Maria,
								»Der er jo mange underlige Midler, vor Herre eller en Anden har
								givet os! Men I sagde Noget der, som fik mig til at tænke paa
								Skipperen. Det var en Svensker, som laae ved Broen forrige Sommer;
								jeg talte med ham om Drengens Sygdom og hvad der kunde gjores imod
								den; jeg nævnede, hvad vi jo kjende her i Landet, at tigge en
								Leerpotte og i den faae paa Retterstedet Synderens Blod, som den
								Syge maa drikke; da sagde Skipperen, at de havde den samme Tro i
								Skaane, men de havde ogsaa den, at var det et Barn, der skulde
								hjælpes, saa behøvede man kun at lade det drikke koldt Vand af en
								Haand, som havde udgydt Menneskeblod, det var ligesaa virksomt! jeg
								skulde derfor, sagde han, gaae til en Soldat, som havde været i
								Krig, eller ogsaa til Skarpretteren. Disse Ord og det I nylig sagde
								-!«»Lignede!« udbrod Gudfaderen. »Ja, det er ikke urigtigt! men hvad vil
								I sige, om jeg gav Eder en Haandfuld af det deiligste Blomsterfro,
								en heel Slægt, og I tog det, men lod det ligge hen, til det havde
								tabt sin Kraft, var det ikke det samme, som om I ødelagde et heelt
								Blomsterflor? Hjemme i Norge har man en Historie om en Pige, som
								havde en Rædsel for at blive Moder, og som derfor paa sin
								Bryllupsaften gik med Brudekrone og Slør hen til Vandmøllen, hvor
								Hexen boede, bad hende om Hjælp, at Afkom aldrig skulde fødes, og
								Bruden fik tolv Korn, som hun skulde kaste ned under Hjulene; hun
								tænkte Intet derved, men for hvert, som faldt, løb en forunderlig
								Lyd ligesom et Suk; det var et Barnehjerte, der brast. Hun blev
								Hustru, blev  barnløs Hustru, og
								først som Gammel, med sølvhvidt Haar, kom Angesten over hende.
								Hendes Haand var reen for Blod, og dog var hun en Morderske og led i
								sin Sjæl, som En, der havde myrdet. Da søgte hun ved Midnat ind i
								Kirken, for at afbede sin Synd, og der saae hun oppe ved Alteret
								sine tolv ufødte Sønner staae, og bag ved dem deres ufødte Børn, den
								hele Slægt, de fyldte Kirkens Gange, og hun knælede ned og bad, hun,
								Mordersken af en heel Slægt -*! og I forstaaer Historien? Saaledes
								vandrer mangen Morder om i Verden, en Morder af en ufødt Slægt. En
								Saadan er jeg, en Saadan bliver jeg! der er en Afsky i mit Blod for
								at være en Qvindes Mand! Lad kun Drengen drikke af min Haand!
								skjøndt man ikke seer Blodet, klæber det dog ved min Haand!« Han
								holdt sin Aande tilbage, ellers havde han sukket dybt.»I er vist syg!« sagde Maria og saae
								ængstelig paa ham.»Aldrig mere beder jeg Din Gudfader herhen!« sagde hun til den Lille,
								da han havde forladt dem, og de gik til Sengs. »Det var, som om en
								ond Aand var her i Stuen! fold Dine Hænder og læs Din Aftenbøn! jeg
								vil lære Dig een til, som jeg kan af den Bedendes Kjæde!« -»Naar Dagene længes, Vinteren strænges!«siger et gammelt Ordsprog. Det nye Aar havde mange iiskolde, mørke
								Dage. Vinduerne maatte tøes op med en Ildpotte.»Nu er Landeveien som et Stuegulv, den blanke Frost har gjort godt!«
								sagde Bonden fra Ørebæk, en Dag han besøgte Maria. »I maa muntre Eders Sind! besøg mig! tag Drengen med,
								jeg venter Eder med Fragtvognen!«»Jeg vil gjerne unde Drengen den Fornøielse!« sagde hun. For hans
								Skyld skulde det ogsaa være, dersom hun nogensinde begik den
								Daarlighed at gifte sig igjen, men det gjorde hun aldrig, og dog
								havde * Resten af Sagnet lyder, at Præsten, i Vrede over
									Hustruens Synd, havde udbrudt: »jeg tilgiver Dig ikke og vor
									Herre ikke heller! før skal der springe Roser ud af vort
									Steengulv!« Om Natten, som hun saae Synet i Kirken, drcmte
									Præsten det samme, og da han vaagnede var Steengulvet revnet, og
									tolv deilige Roser blomstrede i Sprækkerne: det var hendes tolv
									ufødte Sønner. »Nu er vor Moder salig!« sagde Præsten og søgte
									hende i Kirken, hvor hun laae død foran Alteret. Græsset næste Aar endnu ikke skudt
								nye Straae, før Maria vaklede mellem et Ja
								og et Nei.»Det skulde saamænd være for Din Skyld, min søde Dreng!« sagde hun.
									Christian græd; den nye Fader var slet
								ikke mild og lystig. Han skjændte for Violinspillet og sagde, det
								var et kjedeligt Gnideri.»Maria! Du veed nok, at jeg altid har havt
								mit Sind til Dig! Du tog alligevel en Anden jeg ogsaa, nu ere vi
								frank og fri, jeg trænger til en Kone i mit Huus, en Moder for min
								Dreng. Der er nu Ane fra Fuglehuset, hun er
								en kjøn Pige! hun har to Børn, for hvert faaer hun ti Rigsdaler om
								Aaret i ti Aar; det er en Capital, der nok kan give Een Tanker til
								hende! Du har ingen Ting og Drengen til, men jeg holder af Dig, og
								vil Du som jeg, saa lyser Præsten paa Søndag for os!«Hun gav ham Haanden.»Ja, det er for Din Skyld, mit Barn!« gjentog hun, og de grønne Enge,
								Gaard og Qvæg dandsede oplivende forbi Tanken, der et heelt Aar
								havde dvælet ved en Mand, der jo elskede det Udenlandske mere end
								hende og Hjemmet.Jo hæftigere Graad, des hurtigere faaer Du grædt ud. Enkesløret syes
								om til Brudeslør, derfor leer ogsaa Blomsterkrandsen, den om Brudens
								Pande og den paa Ligets Hoved. Ja, i Kisten selv leer den og
								fortæller med sine brogede Farver den Døde: Sorgen og Du vil
								glemmes, ja glemmes som en Historie, de læste og græd over. Ja, det
								fortælle de leende Blomster den Døde, til de selv blegne og falde i
								Støv, og da leer Beenraden i Kisten over, at ogsaa de ere blevne saa
								tause.»Saa er det nu forbi med vort Violinspil!« sagde Gudfaderen. »Jeg
								havde tænkt det anderledes, men hvad kan et Menneske tænke! Nu skal
								Du have Plougen og ikke Violinen i Haanden! Du skal en ny Vei, eller
								en Omvei! det kan man ikke sige forud Den gamle Violin vil jeg
								ellers forære Dig! den lille Nodebog med Smaastykkerne i kan Du
								have! Mikkel Rævs Bog med Billederne, faaer
								vel at følge med, den holder Du saa meget af! tag den kun! jeg
								holder af Dig, og Du af mig igjen! det er jo Sandhed? Græd ikke, Du
								lille Barnesjæl! kys mig kun! ja, nok et Kys! læg Din lille Haand om
								min Hals! troer Du nu altid at kunne erindre, hvad jeg her siger
								Dig? Vær vild og gal i Din Ungdom, at Du kan være mæt deraf, naar Du
								bliver ældre! Ungdommens Synd faaer Menneskenes Tilgivelse, Manden
								derimod dømme de stræneere. Tag for Dig af Glæden, medens Du kan, at
								Du ikke som  Gammel skal græde over,
								at Du ingen Synder har; de hore med, som Salt i Maden. Bedre er det
								at have nydt Livet for meget, end siden i Eensomhed at maatte sukke
								over, at man ikke nød det, medens man kunde. Det skriver jeg i Din
								Vandrebog! Gud eller Djævelen, i hvilket Regiment Du saa er sat,
								være Dig en god Herre!« Han rakte Christian
								Violinen og Bogerne.Det var det sidste Besøg i Hulgaden.XI - Vorbei Sind diese Träume. Schillers Don Carlos.Dagen før selve Bryllupet er en Torturdag for Bondebruden; hun skal
								pyntes, det vil sige, for forste og maaskee eneste Gang i sit Liv,
								vise sig med bart Haar; det bliver vasket ud i Lud, hvoraf det
								bliver stift og stridt og endnu piinligere at faae ordnet,
								sædvanligviis daaner da ogsaa Bruden under denne Pynten. Dette var
								ikke Tilfældet med Maria. »Hendes Haar var
								som den fineste Silke!« sagde Een i den Gruppe, med hvilken vi
								beskue Toget til Kirken. At hun som Enke ei vilde være hueklædt, men
								prange med sit kjonne Haar, det viste Stolthed, meente man. Hele
								Brudgommens Familie havde da ogsaa meget imod hende, for hun bragte
								jo ingen Ting med i Huset, uden en lang Dreng.Æreporten var reist paa Veien; Ledene, de skulde igjennem, pyntede
								med grønne Grene; Stadsekarlene, som de kaldes, joge allerede til
								Hest frem og tilbage paa Veien foran Toget. Først kom Bruden med
								sine »Stadsepiger,« der holdt deres store Urtekoste ud af Vognen,
								som Marschalsstave; klingende Bjelder og smaa Speile blinkede deri;
								prægtigere Urtekoste havde Ingen seet. Trompeter og Violiner klang
								og det lige ind i Vaabenhuset og overdøvede Orgelet. Brudepigerne
								havde megen Ære af Kirken, den var pyntet med Grønt og med »hvad der
								gloer,« som Bonden siger: Kongen tilhest paa et fire Skillings
								Billede, en couleurt Recept med Flasken til, hvorpaa endnu læstes,
								»for sex Skilling Enebærdraaber,« en gammel rød Silkemuffe og mange
								andre Pragtsager hang mellem de grønne Grene og Krandsene. Hvert
								Bryllup hos Bonden, naar det skal være ret stadseligt, viser os
								denne barnagtige Pynten.Mellem de indbudne Koner, som sad i de forreste Stole, kjende vi to,
								Moder og Bedstemoder, som vi traf ved Kilden, Datteren Luzie var med. Intet Forvirret var mere at
								see i hendes blaa, talende Øine, 
								from og stille sad hun hos de Andre. Som Uveiret hiin Nat, havde
								ogsaa hendes Sjælekamp lagt sig. Christian,
								der havde Plads paa Mandfolkesiden, kjendte hende strax; hun derimod
								saae fremmed paa ham og sang med klar Stemme den hellige Psalme.Brudeparret gik til Alteret, Følget stillede sig i Choret. De to
								Qvinder hviskede sagte til hinanden:»Pas nu paa Brud og Brudgom, hvo af dem, der først gjør en Bevægelse,
								den døer først!«»Eia, det gjorde hun!«»Men det stemmer ikke med det Andet!« sagde den Yngre. »Det har jeg
								mere Tro til! det er aldrig slaaet feil! Af Brud og Brudgoms Navn
								kan man see, hvo der først døer. Man tæller Bogstaverne sammen og
								siger da: »Adam døer! Eva døer!« see det er det samme, som man sagde han døer, hun
								døer, den man standser sidst ved, døer først. Men det træffer jo
								ogsaa, hun hedder Maria, det er fem
								Bogstaver, dersom det ikke skrives med to r, og han hedder Peter, det er ogsaa fem, det bliver ti, som
								er et lige Tal, og ved lige Tal bliver det Eva, som døer!«»Men han kaldes jo Peer og ikke Peter!« sagde den Yngre.»Men hvorledes er han døbt?« spurgte den Anden. »Hedder han Peer, saa døer han
								først, men hedder han Peter, saa døer hun først, og saa stemmer det med
								Bevægelsen, hun gjorde!«De bleve afbrudte ved, at i Nærheden af dem opstod en lille Strid,
								som dog, ihvor stille den gik af, forstyrrede deres Andagt.
								Brudgommens Søn, Niels, en Dreng paa tolv
								Aar, med et fladt, ondskabsfuldt Ansigt, stødte temmeligt ublidt sin
								Halvbroder Christian tilside, for selv at
								komme foran, den Anden gjorde en uvillig Bevægelse, Qvinderne
								antydede dem ved Miner Taushed, og Christian
								saae forlegent ned paa sine skinnende hvide Strømper, men Niels satte i det samme sin sværtede Sko hen
								over Vristen; Christian fik Taarer i Øinene,
									Luzie sendte Niels et straffende Blik.Vielsen var endt. Som Dommedags Basuner klang Trompeterne i
								Vaabenhuset. Brudgommen kjørte i største Fart afsted, for at kunne
								tage mod sin Kone i Brudehuset. I Forstuen der stode Spillemændene
								opstillede. Ægteparret var her og hver Gjest lagde paa Tallerkenen
								foran det sin Brudegave; hver stor Seddel glemte man ikke at brede
								ud, som Bonden aldrig siden glemmer at give en ligesaa stor Gave,
								naar den Givende eller hans nærmeste Slægt holder Bryllup. Maden  blev spiist, Psalmen sunget, og
								Skafferne dandsede Bruden i Brudgommens Favn. Luzie, lidt ældre end Christian, tog sig ene og alene af ham, de To dandsede og
								spadserede sammen; den smukke Skolemesterdatter kaldtes hun.Ved anden Dags Gildet sad de i Haven, hvor Busknellikerne stode i
								Blomster, og hun fortalte ham om sin Mo'rmo'rsbroder Peter Wik, som hun ogsaa kaldte Morbroder,
								og som havde det deilige Skib, der hed Luzie, ligesom hun; det
								seilede baade til Tydskland og Kjøbenhavn. O, den Morbroder var saa
								god og saa morsom; eengang hver Sommer, naar Skibet laae ved
								Svendborg, besøgte han dem; han havde foræret hende Historien om den
								taalmodige Helena, der, som der stod, var »meget lystelig, men
								derhos bedrøvelig at læse.« Christian
								hentede da sin Bog om Ræven, som Gudfaderen havde foræret ham, og de
								saae de mange Træsnit og Luzie læste
								Overskrifterne, og de forstode godt hvorledes Ræven narrede baade
								Bjørnen og de andre Dyr.Som de bedst sad, kom Niels, han listede sig
								sagte bag ved dem, og ved et Spark med Foden fløi Bogen dem ud af
								Hænderne, høit i Veiret og hen i Stikkelsbærbuskene. Christian græd, men Luzie skjændte og sagde til Niels, at
								han var, ligesom Ræven i Bogen, et ondt Dyr.Drengen saae paa hende med sit intetsigende Ansigt. »Gale Luzie!« var hele hans Svar. Da blev Pigens
								røde Kinder blege, han havde ved disse Ord rørt hende bittert, tydet
								hen paa den ulykkelige Stilling, hun tidligere havde været i, men nu
								var helbredet for. Med et Udtryk af Veemod saae hun paa ham og gik
								ind i Brudehuset, hvor Alt var Lystighed.Ved tredie Dags Gildet saae man Luzie og Christian dandse, Niels var med i Kjæden. Solen gaaer ikke ned over Børns Vrede.
								Skafferne takkede af med den sædvanlige Formel: »imorgen er her ikke
								mere Fornøielse!«For Ingen laae der en saa profetisk Sandhed i disse Ord, som for Christian. I de første Uger gav vel det nye
								Hjem, Haven og Markerne nogen Afvexling og Fornøielse, men inde var
								der ei det Hjem, som i Svendborg. Stedfaderen holdt ikke af hans
								Violinspil, og Maria hang derfor
								Instrumentet høit over Døren, hvor det ikke strax kunde tages ned.
									Niels oversaae Kjøbsteddrengen, der var
								bange for Qvæget, tog en Ko for en Tyr og ikke kunde sidde fast paa
								et stadigt Malkeøg,  der gik til
								Vands. Grinende fortalte han det til Faderen og Karlene, og deres
								Latter krænkede den Lille. Det eneste Punkt, hvori begge Drengene
								nogenlunde mødtes, var ved Billedbogen. Dyrene interesserede Niels, men at de kun vare sorte og hvide,
								fandt han var en stor Feil. Det var saaledes slet ikke Ondskab, men
								snarere en velmeent Tanke, at han en Dag, da Christian var ude, tog Bogen frem og i den Forvisning, at
								han gjorde noget fortjenstfuldt, overmalede alle Træsnittene med de
								grelleste røde og gule Farver. Han gjalt jo ogsaa for, som Faderen
								og Karlene sagde, at have Greb paa at ridse. Paa Porte og Døre stode
								hans Skizzer af Mennesker og Dyr, men det, som gav disse Relief hos
								hans Publikum, var den platte Betydning, det Gemene, som hver
								udtrykkede. Træsnittene gav han ved enkelte Streger og Tilsætninger
								samme Characteer, og lo selv deraf, tilfreds med sin Opfindsomhed.»Vil Du nu see!« sagde han til Christian, da
								denne kom. »Nu gloer det!«»Hele Bogen har Du fordærvet!« sagde Christian, og hans Bedrøvelse og Vrede derover skabte hos ham
								en vild Hæftighed, der ikke var hans Natur egen. Han styrtede ind
								paa Niels, men denne kastede ham i samme Nu
								til Gulvet.»I skulde begge have Prygl!« sagde Maria.
								»Niels vil jeg ikke slaae, men Du er min egen, Dig har jeg Lov
								til at banke!« og saa fik han for dem begge To.Faderen fandt ogsaa, at Bogen nu var meget kjønnere, og de gemene
								Tilsætninger afpressede ham et fornøiet: »Den Satans Dreng veed god
								Besked!«Overladt til sig selv og sine egne Tanker listede Christian sig omkring. Dag for Dag blev han mere stille.
								Stundom havde han vel Moderens hele Kjærlighed, især naar Noget gik
								hende haardt imod, eller naar hun hørte Mandens Familie tale ilde om
								hende, fordi hun Intet havde bragt i Gaarden. Stundom turde da
								Violinen komme ned, og saa spillede han Stykkerne i Nodebogen, den
								var ham en Skat, som han for Intet i Verden vilde miste; og dog
								maatte han miste den.En deilig Drage fløi en Dag henover Huset, Niels havde sammenklistret den af gamle Aviser og af
								Nodebogen, som for ham intet Værd havde. Dragen fløi høit i Veiret,
								Drengene kunde ikke holde den, Flugten blev stærkere; og den fløi ad
								Tørvemosen til.Vinteren kom - og gik. Det blev Sommer; Christian skulde ogsaa  gjøre
								Gavn. Ude paa Engen, hvor Bækken løb mellem Ellebuskene, maatte han
								og Niels skifteviis passe Gjæssene; men han
								var gjerne i denne Eensomhed. Paa en stor Elletrunte, tæt ved hvor
								Bækken dannede en lille, stillestaaende Bugt, Dam kunde det kaldes,
								omskygget af store Hasler og Elle, der speilede sig i det klare
								Vand, sad han i sine Drømmerier og saae paa Luftens Afspeilning i
								Vandet. Dernede svømmede Skyernes Billede, dernede fløi Fuglen med
								udbredte Vinger, netop saa dybt, som den svævede høit over
								Vandspeilet. Træerne rundt om viste sig med Toppen nedad, Roden
								opad; hans egen Skikkelse kom tilsyne ligesaa omvendt; nu forstod
								han hvorledes der maatte see ud paa den anden Side af Jorden.
								Boblerne, som hist og her skjød op, kaldte han sine
								Vand-Stjerneskud. Fladen selv var ham et Verdenshav; de store
								Vandmyg, som strøge hen derover, vare Corsarer. Hvilken Fart de dog
								toge! I Forhold hertil fik da Breddens Grønt og Vandplanterne en
								Kæmpestørrelse, som Træerne i de tropiske Lande. Andemadet var
								grønne, svømmende Øer; og kom pludselig en Frø tilsyne og svømmede
								hen over Vandspeilet, da var den et Uhyre, som de, han havde hørt om
								i »Tusind og een Nat.« Hvor han sad, gik
								Vandet just ind under Elietrunterne mellem de fremspringende Rødder;
								i Hullerne saae mørkt og hemmelighedsfuldt ud; ingen Fisker aner
								mere ved at seile forbi Capris Klippehuler, end han ved at see de
								sorte Huller mellem Rødderne og Græstørvene, som hang ud over Vandet
								uden at berøre det. Ved at slaae med sin Stok fik han Bevægelse i
								det hele Ocean, og han saae Verdenshavets lange Bølger, Ebbe og
								Flod, hvorved Kystens Huler skjultes eller bleve større. Hvad han
								kjendte af Faderens eller Gudfaderens Fortællinger, meente han, at
								de andre Bønderbørn ogsaa kjendte; hvad han saa i Vandet og i det
								Grønne rundtom, maatte de jo ogsaa kunne see, og han talte til dem
								derom, som var det en Virkelighed. De begrebe Intet, hørte paa ham
								med Forundring og Nysgjerrighed; de vidste ikke, om han var klogere
								end de, eller om han var ganske gal.»Jo, han er gal!« sagde Niels. Dette var
								Tegnet til en ganske ny Anskuen. Alle overvældede de Christian, En bandt med den grønne, seie
								Bark en lang Pileqvist bag i Halskluden paa ham, Andre besatte ham
								med Borrer, og Niels fløitede og raabte:
								»Hurra for gale Christian!«Da greb Fortvivlelse ham, og som et skrækket Raadyr jog han i vild
								Flugt hen over Marken, alle Drengene fulgte skrigende efter og
								kastede ham Huer og Træskoer om Ørene. Han naaede Haven, kom  over Grøften, Drengene vare tæt ved,
								han udstødte et Skrig; Maria stod i Haven,
								han søgte hen til hende, Niels og de Andre
								stode alt paa Grøften.»Hvad er der nu i Veien!« sagde hun. »Kan Du ikke lege med dem! vil
								Du nu strax være ordentlig!«Hun gik ind Kammeraterne loe ham ud, og han maatte høre paa det.En Dag sad han eensom paa Marken og fandt paa ved Gjærdetorne at
								sammenhæfte Blomster og Blade, saa at de dannede menneskelige
								Skikkelser. Et lille Skræppeblad var Damens struttende Skjørt,
								lange, røde Blomster dannede Armene, en vild Rose var Ansigtet;
								Mændene derimod havde Been og Arme af Fugleribber; Veibredbladet var
								deres grønne Jakke. Det saae virkeligt ud af noget! Han stillede dem
								op rundtom en Trærod og betragtede derpaa sit deilige Selskab.Midt under denne Leg blev han afbrudt af den kloge Kone fra
								Qværndrup, hun, hans Seerske og Læge, kom for at plukke Bukkeblade
								og skære Angelikerod Hun saae paa Dukkerne.»Ih, hvad er det, Du der har gjort?« spurgte hun, »Det er jo
								Menneske-Spøgelser! Men en Sjæl har Du dog ikke kunnet give dem!
								Hvad vil Du nu svare dem paa Dommens Dag, naar de anklage Dig, fordi
								de kun blev Legemer?« Hun rystede med Hovedet og forlod ham; men
								hendes Ord: »De vil kræve en Sjæl af Dig!« vare trængte dybt ind i
								hans Phantasie.Jo mere han saae paa sine Dukker, des ængsteligere blev han; rive dem
								itu, vovede han ikke, da rykkede han en Græstørv op, gravede et Hul,
								lagde dem alle derned og Græstørven ovenpaa. Nu vare de begravede.
								Men hele Natten drømte han derom, og han syntes, at de smaa
								Blomster-Mænd og Koner kom til hans Seng, hoppede op paa den og
								sagde: Du skal give os en Sjæl. Hans Drøm forekom ham en
								Virkelighed, men til Ingen turde han fortælle den. Næste Dag gik han
								hen til det Sted, hvor Græstørven laae, løftede den op; Blomsterne
								vare visnede og sammenkrympede, han tog dem op, bredte dem ud, saa
								godt det lod sig gjøre, lagde dem paa et stort Skræppeblad, læste et
									Fader vor derover og satte dem ud paa
								Bækken, hvor da det grønne Dødsskib seilede afsted, saa kunde de jo
								ikke komme tilbage og skrække ham.XII Alrik.- Du är här! hvad glädje! -Emund. Nämn mig ett Haf Nog stort att twätta af den
												skuld, mig trycker.Runeswärdet, Sorgspel af
											Nicander.Oftest ligger det i Omgivningens Mangel paa at forstaae det
								Eiendommelige eller det overveiende Gode, som gjør en ædel begavet
								Sjæl til Gjenstand for Spot, og Tilsidesætten. Æselet træder tidt
								paa den bedste Blomst, Mennesket paa sin Broders Hjerte.Du, hvis Øie løber over disse Blade, har Du nogensinde været ret
								eensom? Kjender Du det, intet Hjerte at have, Du kan hælde Dig til!
								Ingen Ben, ingen Broder, Eensomhed midt i Vrimlen! Da veed Du den
								Spire, som fremskjød i Christians Sjæl, veed
								hvorledes den bittre Duft gjør ældre, modner Tanken, medens den
								blodig ridser sine Viisdoms Runer i vort Hjerte.I Violinen boede endnu Barnephantasiens Trøster, men Violinen gjorde
								ham til et Hængehoved, sagde Stedfaderen, derfor blev den solgt til
								Landsbymusikanten for nogle Mark.»Nu have vi da ikke mere Vrøvl med den!« sagde Maria.Taus sneg Christian sig ud i Loen, lagde sig
								i Høet og græd, til Søvnen gav ham sit trøstende Kys, og han drømte
								om gamle Dage, da hans Fader fortalte om de deilige Lande, og
								Gudfaderen sagde, at Violinen skulde blive ham en Rose i Haanden og
								gjøre hans Lykke.Virkeligheden var en Benægtelse af denne og alle følgende smukke
								Drømme. Efteraaret kom, det blev uhyggeligt ude som hjemme.»Det er et Klynk med den Dreng!« sagde Maria.
								»Det har han efter sin Fader! men Ingen skal sige, at jeg forkjæler
								ham!«For at være en god Stedmoder, blev hun mindre kjærlig mod sit eget
								Barn.»Er det ikke forfærdeligt!« sagde Manden, en Dag, han kom fra  Svendborg; »Nordmanden i Hulgaden,
								han, som kom til Din første Mand, er sat fast Han har tilstaaet en
								gruelig Misgjerning. For mange Aar tilbage har han i Norge taget
								Livet af et Fruentimmer, og i Svendborg, husker Du Jødens Datter Sara, Moderen til den lille Naomi, eller hvad hun hedder, hun, som er
								kommen saa høit paa Straa, har han hjulpet ind i den anden Verden!«»Gud forbarme sig!« udbrød Maria.»Ja, han sidder i Bolt og Jern. Det er ellers ganske underligt,
								hvorledes det er blevet kundgjort! Han faldt i en svær Sygdom,
								Doctoren sagde, at han ikke kunde leve, og det har han da ogsaa
								troet, og derfor vilde han lette Samvittigheden og skriftede sin
								Synd; men fra det Øieblik foregik en stor Forandring med ham;
								Sundheden kom med eet tilbage, og saa gik han fra Sengen til
								Fængselet Naade faaer han ikke. Det er saa godt som to Mord, han har
								begaaet, og Smugler har han været; derfor reiste han saa tidt til
								Thorseng.«»Ak, ja!« sukkede Maria, »man kunde see og
								høre det paa ham, at en ond Aand der havde Sæde. Jeg gruer endnu for
								hans Tale forrige Juleaften! Violinspillet var som Kains Røst. Det
								var fælt at høre!« Hun kunde ikke glemme det, hendes Lemmer
								skjælvede.Aftensbordet blev dækket, Niels kom, Christian var ikke at finde. Man ventede,
								man søgte efter ham; han kom ikke. Klokken gik til elleve.»Han kommer nok, naar han bliver sulten!« sagde Faderen.»Jeg er hans Moder!« sagde Maria, »jeg veed
								bedst, hvor nær han er mit Hjerte. Finde ham maa jeg, men de Kunster
								skal han faae betalt!«Han var ikke at finde.Kort efter Middagstimen havde han siddet paa sit Yndlingssted ved
								Bækken; Løvet hvirvlede hen over Marken, Solstraalerne vare matte og
								kolde, Alt for flere Dage forud vare Trækfuglene borte; derfor
								overraskede det ham, at see, tæt ved sig, en Stork, en Efternølei,
								maaskee var den fanget, da Flokken drog bort, siden sluppet ud og
								maatte nu, som en eensom Pilgrim den lange Vei gjennem Luftens
								Steppe, til det fjerne Syd.Den hoppede rundt om Christian, syntes slet
								ikke ængstlig og saae paa ham med sine kloge Øine. Da tænkte Drengen
								paa Storkene, som havde Rede paa Jødens Huus, denne syntes ham
								Hannen, og alle kjære Barndoms Erindringer paatrængte sig ham. Han
								huskede Alt, hvad Faderen havde fortalt om dette underlige Dyr; han
								nærmede sig,  men Storken fløi nogle
								Skridt længer bort. »Hvo der kunde sidde under Storkevingen og flyve
								med til fremmede Lande!« havde Faderen saa tidt sagt, og aldrig
								havde samme Længsel rørt sig saa stærkt hos den Lille, som i dette
								Øieblik. »Kunde jeg bare komme til Svendborg, til min Gudfader!«
								tænkte han og gik halv drømmende over Mark og Eng; da steg Storken i
								stolt Flugt, styrede hen over Skoven, og Christian vandrede, glad, som han længe ikke havde følt
								sig, henad Landeveien, som fører til Svendborg.Først da Mørket faldt paa, da Appetiten indfandt sig, vendte Tankerne
								sig til Hjemmet, og han blev forskrækket over at være saa langt
								borte derfra, og at have forladt Gæssene paa Marken; det vilde blive
								sildigt, før han igjen kunde komme til sine Forældre, og hvad vilde
								de sige? Han standsede, Storken var Skyld i det Hele, sagde han og
								begyndte at græde, thi de vilde slaae ham, kom han hjem. »Du gode
								Jesus, vær min Ven!« bad han med fromt Sind og vandrede fremad.Det blev mere og mere mørkt, han kunde ikke see en Haand for sig, da
								krøb han op paa Grøften, hældede sit lille Hoved til Piletræet,
								læste sit »Fader vor« og hengav sig i sin Skjæbne.Klokken kunde ikke være mere end ni, denne Aften. Som han sad forekom
								det ham, at et stærkt Lys mellem Træerne blinkede langt borte, han
								hørte Musik; saa blødt og deiligt bølgede de fjerne Toner forbi hans
								Øre; han lyttede med en Andagt, som den Salige vil lytte til de
								himmelske Harmonier. Snart syntes han, at det kom fra Træernes
								Toppe, snart fra Skyerne over sig. Mon der er Sandhed i Sagnet, at
								Svanerne synge, men kun saa høit fra Jorden, at Menneskene der ikke
								kunne høre det? Her trængte det dog ned til et menneskeligt Øre.
								Skyerne fik en større Glands, Alt blev mere klart; han stirrede mod
								det tiltagende Lys og saae nu den aftagende Maane med sit dæmrende
								Skjær kalde Buske og Træer ud af Mørket.Han var ved Herresædet Glorup, sad paa
								Grøften ind til den gammeldags Have. Fra Hovedbygningen klang den
								Musik, han hørte; derfra straalede Lysene ud til ham. Uimodstaaeligt
								droges han nærmere; han lod sig glide ned mellem Buskene og var nu i
								Haven.Mægtige, gamle Træer, med Grenene tæt slyngede i hinanden, dannede en
								uendelig lang Allee; en qvindelig Skikkelse af hvidt Marmor stod med
								Lænker bundet fast til en Klippeblok. Hvad han havde hørt i »tusind
								og een Nat«, om fortryllede Haver og Slotte, syntes ham her
								Virkelighed; maaskee blev han her hjulpet og lykkelig, som  man sædvanligt bliver det i
								Eventyrene. Han læste en Aftenbøn og gik nu med from Fortrøstning
								hen til Andromedas Billedstøtte, som den her
								staaer i Haven. En deilig Prindsesse var det vist, som her var
								fortryllet til Steen. Han rørte ved hendes Fod; iiskold var den.
								Underlig veemodig syntes hun at see paa ham i Maanskinnet.Inde i den lange Allee laae endnu hele Nattens Mørke, des skarpere
								fremtraadte det ved de belyste Yderkanter. I en bestemt Afstand fra
								hinanden stod her Steensøiler med mægtige Kugler paa. De syntes ham
								Dværge, der bevogtede Veien; en lignende Allee med samme Skikkelser
								strakte sig paa den anden Side, og mellem begge laae en Sø med
								bratte Kanter, midt i hvilken var en lille Ø, hvor det brogede
								Efteraars Løv syntes de prægtigste Blomster. Fra Hovedbygningen
								ligefor straalede Lysene med farvet Skjær gjennem de brogede
								Gardiner, og herfra klang Fortryllelsens Toner. Det var, som om
								Alleen aldrig fik Ende; deri laae vist ogsaa en Trolddom.Endelig stod han foran Indgangen og saae ved Maanelyset de kolossale
								Steenørne, som holdt det grevelige moltkeske Vaaben, og de forekom
								ham som Fuglen Grib, han frygtede for, at de vilde løfte deres store
								Vinger, flyve ned og slaae Næbbet i ham, men de rørte sig ikke. Da
								steg han op ad den brede Trappe, saae den Stjerne af Lys, som med
								glimrende Glasstene hang under Loftet; deilige Qvinder, lette som
								Sæbebobler svævede forbi; pyntede Herrer vare der; han vovede ikke
								at træde ind i selve det fortryllede Slot, kun af Tonerne turde han
								drikke, og de vare ham en Livsensstrøm for det hensmægtende Hjerte.Paa Trappen laae et Slags uldent Teppe for Herskabets Hunde, at de
								ikke skulde ligge paa de haarde Stene; det svøbte han sig ind i,
								hans Hoved bøiede sig træt, han sov ind. Vinden strøede det gule Løv
								over den Sovende. Søvnen havde lænket ham til en Jord, hvoraf han
								var en Deel. Læberne bevægede sig sagte i Drømme. Armodens Barn paa
								Trappen i den kolde Nat, er Du mere, end Mesterværket i Marmor? En
								udødelig Aand bygger i Dit Bryst.Tonerne taug, Lysene slukkedes, der blev stille i hele den store
								Gaard, men fyldigere strømmede Toner og Lys gjennem den Sovendes
								Sjæl; i Drømme var han i den pragtfulde Sal, der nu havde en langt
								aandigere Skjønhed Væggene vare Sommerskyer, Portalen en prægtig
								Regnbue, og Ørnene deroppe havde Liv; de rystede deres store, sorte
								Vinger, saa Stjerneskud spillede fra Fjedrene. Musiken  fra Portalen saae ud over Haven, øinede han
								de deilige, blaae Bjerge, som hans Fader havde talt om, og fra disse
								kom, Haand i Haand, Naomi og Luzie, de nærmede sig Slottet, han vinkede
								af dem, de vare ganske nær, - da vaagnede han. Maanen skinnede ham
								lige i Ansigtet, saa han i første Øieblik troede endnu at see
								Glandsen i sin Drøm. Vinden blæste koldt; dødsstille var der rundtom; han frøs;
								Virkeligheden af hans forladte Stilling var ham alt for tydelig. Han
								reiste sig, gik nogle Skridt; den hele, døde Bygning, de lange,
								stive Alleer med deres hvide Monumenter havde noget uhyggeligt;
								Tænderne klapprede ham i Munden. For at finde Læ mod den skarpe
								Vind, gik han ind i den lille Kratskov; her var en Huulning, en Art
								Sandgrav, i den steg han ned Da reiste sig pludseligt foran ham en
								mandlig Skikkelse, med store Omrids.»Hvem er det! Hvad vil Du?« spurgte den barske Stemme.»O Herre Jesus!« sukkede Christian og sank
								paa Knæ.»Er Du et Barn?« spurgte Manden.Christian sagde, hvem han var, hvor ene han
								kom, og i samme Øieblik slyngede sig et Par Arme om ham.»Kjender Du mig ikke?« hvidskede Manden. »Kjender Du ikke Din
								Gudfader? Tael sagte, ganske sagte siger jeg Dig!«Og Christian blev veltalende, klyngede sig
								til Gudfaderen og trykkede Kys paa hans Kinder.»Hvor Du har et stort Skjæg!« udbrød Drengen.»Men derfor er jeg dog ikke Ulven, som spiste den gamle Bedstemoder
								og den lille Pige!« svarede han.»O ja, den Historie har Du før fortalt mig! i mange Tider har jeg
								ingen Historier hørt. Min Violin har de solgt, Nodebogen har Niels gjort en Drage af - men det kan være
								det samme, naar jeg kun altid maa være hos Dig!«Gudfaderen lagde sin Arm om hans Hals, kjælede paa sin Maade for ham,
								og at de mødtes her paa dette Sted og denne Tid, var jo ganske i sin
								Orden ved Gudfaderens Forsikkring: jeg er paa Reise. Nu steg Maanen
								saa høit over Trætoppene, at dens Lys kunde beskinne den lille
								Gruppe. Gudfaderen var guulbleg i Ansigtet, Skjæg og Haar tykt og
								uordentligt. Christian sad i hans Skjød og
								hørte en Historie, som han fortalte ham, men mindst tænkte han da
								paa, at det var Nordmandens eget Liv, han hørte.»Engang blev der født et Dydsmenneske! nu skal Du høre, hvad  det var for et løierligt Dyr! Da det
								laae i Vugge var det hvidt og rødt, havde uskyldige Øine og blev
								kaldet en Guds Engel! Det skulde opdrages i Uskyldighed, men om
								Natten kom Satan og lod Barnet die sin sorte Geed, saa kom der
								Vildskab i Blodet, men Ingen mærkede det, for det havde alle
								Dydsfagterne. Det blev en Knøs, der kunde blive rød ved et lystigt
								Ord. Han læste i Bibelen, men han traf altid paa det Sted i
								Høisangen, hvor den deilige Qvinde bedst beskrives, hun, den
								smukkeste af Salomons Qvinder; han læste om
									Susanna i Badet og David hos Bathseba. Ingen vidste,
								hvad han tænkte, hans Ord vare rene som Sneen, der aldrig er
								betraadt. Dydsmennesket var stolt deraf og gad gjerne føres om i et
								Jernbuur, for at Folk i alle Verdens Lande kunde see et saadant
								sjeldent Dyr. Du veed, at af den gamle Mjød kan blive en Basilisk;
								Djævelens Die er en kraftigere Drik, det skabte et værre Dyr indeni
								ham; det kroede sig, og Dydsmennesket kroede sig. Det var to Haner,
								som vare stolte paa det. Saa gik han ud i Skoven, og her kom
								Skovjomfruen fiin og skjær, hendes Deilighed ansporede Uhyrets
								Kræfter, og Dydsmennesket blev til et vildt Dyr i Skovjomfruens Arm.
								Hun skreg om Hjælp, men det var altsammen Djævlekunster, og
								Dydsmennesket trykkede hende om Halsen, saa Stemmen døde, og selv
								blev hun blaa og kold, da stødte han hende i Afgrunden. Men ud af
								hendes deilige Legeme, som han havde trykket i sin Favn, væltede
								Slanger og Fiirbeen, de hvislede omkring ham, de fik Vinger, og de
								sang fra Træer og Buske: »Du er et syndigt Menneske som de Andre!«
								og de sorte Grantræer nikkede og sagde: »Du er en Morder!« - Saa
								flygtede Dydsmennesket til fremmede Lande, hvor Træerne ikke vidste
								derom og derfor taug stille; men Fiirbenene med Vinger, vare fløiet
								med, de sang i Buskene, de peb som Faarekyllinger i hans Kakkelovns
								Krog - saa tog han Violinen frem, spillede for dem og vrængede efter
								dem, saa faldt de i Søvn. Hans Blod blev hedere, Naboens Datter -!
								men Du hører jo ikke Dreng!« sagde han, og mumlede hen for sig. »Han
								sover; hvo der saaledes kunde sove fort i en Evighed! sove uden
								Drømme! det var en Velgjerning!« Hans Haand bevægede sig hen over
								Drengens Ansigt, Fingrene berørte Struben: »Nu rider Døden over Din
								Livstraad! Din Sjæl er reen og uskyldig, er der en Salighed til, da
								har Du Krav paa den, i det jeg støder Dig, uvillig, fra dette Liv! -
								Ha! hvor liden Kraft hører der dog til, for at jage en Sjæl fra
								Jorden! - Men jeg vil ikke! Lad dem Alle lide og pines, som jeg
								kjender det! Menneskene skulle sætte 
								deres skarpe Tunge paa Dit bløde Hjerte, til det faaer haard Hud;
								deres Øine skulle see ondt paa Dig, saa at Du faaer Gift i Din
								Tanke. Mennesket er ondt. Selv den Bedste har Øieblikke, hvori der
								drypper Gift fra hans Tunge, og er Du hans Træl maa Du taus kysse
								Haanden med Had i Dit Hjerte!«I den tidlige Morgenstund vaagnede Christian,
								hans Øie sogte Gudfaderen, han saae ham ikke; nu loftede han Hovedet
								iveiret, og over sig, i Træets Green, svævede et Liig; Mund og Øine
								stode krampagtigt aabne, det sorte Haar floi om det blegblaae
								Ansigt. Christian udstodte et Skrig, det var
								jo Gudfaderen han saae. Et Øieblik holdte Rædsel og Skræk ham fast,
								derpaa lob han i vild Flugt mellem de raslende Buske og naaede
								Hegnet og Landeveien. Bagved laae Skoven som en ond Drom,
								Skrækkebilledet svævede derinde.XIIIBoer jeg paa det vilde Hav -Hvor Forklædet er en Gjøs,Særke Seil og kun Fiskene Fiske,Der min Skjemt ta'r Buxer ei paa,Som den er, jeg lader den gaae,Der jeg koger ingen Ord,Kammeraterne sluge dem raae.Baggesen.Hurra for de begede Drenge! Folkecomedien
										»Capriciosa«.Foran sig saae Christian en Kone og en ung
								Pige; han naaede dem, de nævnede ham ved Navn. Det var Luzie og hendes Moder, som i den tidlige
								Morgenstund var paa Vandring, for at besøge Morbro'er Peter Wik, der laae med sin Jagt ved Svendborg.Christian fortalte i forvirret Orden om
								Gudfaderen inde i Skoven, og med den Almuen egne Angst for en
								Selvmorder og Frygt for at indvikles i nogen Politisag, gik Luzies Moder endnu hurtigere til, uden at
								Samtalen derved standsedes.»Men Du Himlens Gud!« sagde hun, »har I To da været sammen der i
								Nat?«»Jeg mødte ham der!« sagde Christian og
								tilstod nu, at han havde forladt Hjemmet uden sine Forældres
								Vidende.»Men, vor Herre bevar' os! De maae jo være i en stor Skræk for Dig!
								Du maa ikke gaae med os! De vil nok skjænde paa Dig, Du vil vel faae
								en Dragt Prygl, men saa er det jo forbi!«»O, nei!« sukkede Christian, »maa jeg blive
								hos Eder! slaa ikke Haanden af mig! Jeg vil passe Høns og Ænder! jeg
								vil sove paa det bare Foder ude i Loen! Lad mig dog ikke komme
								hjem!« Han brast i Graad, kyssede Konen paa Haand og Forklæde.Da stod Taarerne ogsaa Luzie i Øinene, og hun
								bad for ham. »Lad  ham blive hos os!
								husker Du ikke nok, hvor ond hans Halvbroder var mod ham i Kirken!«»Men jeg har jo ingen Magt over ham! jeg kan ikke tage ham fra
								Forældrene!«»Men han kan nok følge med os til Svendborg.
								Morbro'er lader ham sove i Nat paa Skibet og imorgen gaaer han hjem
								med os; saa taler Du først med Forældrene, taler for ham, og naar de
								saa ikke længer ere meget vrede, gaaer han hjem. Det vil Du jo nok?«Christian saae veemodig paa hende; hun tog hans Haand.»Vær ikke bedrøvet! min Moder kan godt lide Dig!« og hun saae med et
								bedende Blik paa Moderen.»I Guds Navn!« sagde hun, »Vor Herre har ført Dig til os; saa bliv
								da! Du skal ingen Nød have inat i Svendborg. Imorgen følger Du
								tilbage med os!«»Ja!« sagde Christian med et dybt Suk.Nu spurgte hun igjen om Gudfaderen, og hvad denne var, og Drengen
								svarede derpaa saa godt han kunde. Luzie
								talte om den kjære Morbro'er og om Skibet, som de skulde ombord paa,
								den nydelige lille Kahyt med de smaa Vinduer, som der var røde
								Gardiner om, og midt imellem hang Silhouettet af Morbro'ers afdøde
								Kone, der var en Svensker, ovre fra Malmø. Hun fortalte om Hylden
								med Bibelen, Psalmebogen og Albert Julius og
								om den gamle Violin.Ved dette Ord funklede Christians Øine:
								»Violin!« udbrød han; nu forstod han først, hvor kjær denne Mand
								kunde blive En.Hen paa Formiddagen naaede de Svendborg. Med hvilken Henrykkelse
								gjensaae han ikke Thorseng, Bugten og hele den kjære By; han havde
								Lyst til at nikke til alle Husene, de vare jo gamle Bekjendte. De
								gik op ad Møllegaden, han saae ned til Gudfaderens Huus,
								Vinduesskodderne vare oppe, Døren lukket. De kom til Skibsbroen.»Der ligger Luzie!« sagde Moderen og pegede
								paa Skibet.»Og der staaer Morbro'er!« raabte Luzie. De
								fordoblede deres Skridt.I en blommet Kattuns Nattrøie stod en lille tyk Mand med et rødt,
								jovialt Ansigt. Det var Morbro'er Peter Wik.»Nei, er I der!« udbrød han, »det maae vi skrive paa Bjelken! Lisbeth og min egen lille Landseiler. I
								komme Norden fra med Søndenvind. Naa ud paa Brædtet!«»Kan det bære?« spurgte Lisbeth.»Bærer det en Last som mig, saa holder det nok Kyllinger som I! Hvor
								Du er bleven stor, Luzie! næsten Kjæreste
								voxen! Skal det være Manden, det lille Been, Du der har med?« han
								pegede paa Christian. »Naa, af Smaat kan
								blive Stort! Tag Dig iagt min Gut, at hun ikke løber fra Dig, før Du
								byder hende Fæstensring!«»Nei, hvor net og ordentlig Alting dog er herude!« sagde Lisbeth.»For Satan, troer Du, at mit Skib er en Svinesti! nei, min Sø-Luzie
								bliver hver Morgen vasket og pudset som en anden Kjællingunge, og
								gaae vi i en strygende Fart hen over Søen, saa vasker den hendes
								Krop endnu bedre. Dækket maa være reent! om Hverdagen er det min
								Spadseresal og om Søndagen min Kirke. Men at I saaledes komme, det
								er uventet! det var et godt Indfald af Dig Lisbeth!«»Ærligt talt!« svarede hun, »var det Luzie,
								som først kom paa det; jeg fik ingen Ro før vi kom afsted!«»Over eet Aar har jeg ikke seet Dig, Morbro'er!« sagde Pigen.»Var jeg tyve Aar yngre, Luzie, og Du havde
								en Slump Aar til, ja, veed Du hvad, jeg vil ikke bande, saa kunde Du
								maaskee komme til at hedde Madam Peter Wik!
								Herre Gud, man er en gammel Sælhund, naar de smukkeste Piger voxe
								til! - Men Esben skal løbe op og bestille
								tre Portioner Suppe og en lille Steg, for I skal spise her ombord.
									Esben koger en Kaffe med Cichorie, som
								man kan sætte for en Keiser! jeg har lært ham at klare den med
								Flynderskind. Kom nu med ned i Kahytten. Jeg maa gaae lidt paaskønds
								for min Smule Trivelighed. Med ingen Mo'ers Sjæl har jeg lagt mig
								ud, undtagen med min Kahytdør, hun kniber mig i Siderne. Engang var
								jeg tynd, som en Kakerlak!«Alt var herinde, som Luzie før havde
								beskrevet det De korte, røde Gardiner bevægede sig foran de smaa
								Kahytvinduer, mellem hvilke Madam Wiks
								Silhouet hang. Ovenover, paa Hylden, laae Bøgerne og Violinen, denne
								tiltrak sig Christians Opmærksomhed; hvor
								simpel og uanseelig den end saae ud, den var jo dog en Alladdins Lampe, der beherskede Aander,
								Tonernes mægtige Aander.»Vinduerne skulde gaae noget længere ned, saa var her lysere!« sagde
									Luzie.»Længer ned?« svarede Peter Wik, »saa gik jo
								Søen ind i Livet paa hele Fartøiet! Du har ikke saamegen Forstand
								paa Søvæsenet som en Gaas, den kan dog roe med Benene! I Landsbyfolk
								-! jo, det er meget rigtigt, som der staaer i Historiebogen om
								Baaden eller Skib-Ungen. De havde ikke Raad til at kjøbe et stort
								Skib, og derfor kjøbte de en  lille
								Baad, der hang bag ude; de troede, at det var en Unge, som kunde
								voxe; de satte den paa Græs, men den aad ikke, saa tænkte de, at den
								var syg eller havde Længsel, og derfor betalte de Skipperen, for at
								lade den gaae endnu et Aar hos Moderen, til den lærte at æde selv.
								Hei hvor lystig den bliver! sagde de, da den vippede paa Vandet
								efter det store Skib! Jo, I Landsbyfolk ere gode Sømænd!« Nu spurgte
								han om Christian og fik da hans Historie og
								Bortløben at høre, men hvad Gudfaderen angik, da, som han udtrykkede
								sig, var det bedst, at den Historie gik sin egen Sø, de vilde ikke
								ind i det Kjølvand. For inat skulde Lisbeth
								og Luzie sove i hans Logis oppe i Byen, selv
								blev han ombord, hvor ogsaa Christian kunde
								faae en Køie. Det var først, da disse to vare alene, at
								Bekjendtskabet blev lidt nøiere.»Naa min Gut!« sagde Peter Wik, »saa skal vi
								to slaaes med Ole Lukøie! men han vipper os, kan Du troe! vipper os
								op i den syvende Himmel. Nu skulde jeg have min Grog og min Pibe, og
								slaae en lille Sladder af med de To! Du sagde jo, at Du kunde spille
								Violin! Lad mig høre, hvordan Du gnider!«Christian bævede af Fryd, idet han berørte
								Strengene, han gjorde nogle af de kunstigste Løb, Gudfaderen havde
								lært ham.»Ja vist!« sagde Peter Wik leende, »det er en
								ganske net Melodie, naar den gik paa en anden Tone! det er nok
								norsk-arabisk, Du spiller! det gaaer i Hovedet som gammel Cognac!
								kan Du ikke en, som gaaer i Benene og giver Dandseskoe?« Han tog
								selv Violinen og spillede en Molinaski. Nu spurgte han ham om
								Hjemmet og om Halvbroderen. »Men hvorfor er Du en daarlig Karl!«
								sagde han. »Du skal slaae fra Dig! giv ham een paa Theepotten, saa
								han vender Tuden til en anden Kant! - Sælge Din Violin? Det var
								Synd! Du maa staae paa Dine egne Been; nu, staae kunde Du ikke, og
								derfor løb Du. Satan! hun kuler tidt værre paa Landet end paa Søen!
								Hvad var Din egen Fader?«Christian fortalte det.»Ham kjendte jeg!« sagde Peter Wik. »Han
								havde jo været bagom, tillands dernede ved Livorno. Det var ingen Skrælling, skjøndt han var
								Skrædder.«»Kunde jeg dog ogsaa komme til fremmede Lande!« sukkede Christian. »O, maatte jeg blive her paa
								Skibet!« han greb Sømandens Haand, og Øinene fik Veltalenhed som
								hans Læber.»Sagde Din Moder ja til det, saa kunde Du gjerne blive, jeg skal saa
								have En, men det vil jeg sige Dig: vi ligge ikke hver Dag i Havn! vi
									 komme ogsaa ud, hvor Luzie vipper, hvor Du faaer en kold
								Overhaling, og imellem kan Du ogsaa gjerne faae af mig en Lussing
								eller et solid Nakkedrag, og da kan Du ikke løbe igjen, min Dreng!
								Det er heller ikke hver Dag, som idag, at vi drikke Kaffe og spise
								Suurbrød! Sov Du nu i den lille Køie, der ligger Du, som om Du laae
								i Din Moders Dragkisteskuffe!«Peter Wik sad paa Dækket med sin Grog og sin
								Pibe, Christian gik til sin lille Seng. From
								Tillid til Gud opfyldte hans Tanker, det var som om det Hellige
								svævede ham nærmere.I den tidlige Morgenstund steg han, som han var vant til, ud af
								Sengen, det gjorde et godt Indtryk paa Skipperen.»Du har det nok, ligesom Hønsene, Du er tidlig tilbeens. Det maa jeg
								lide! men bedst bliver det dog, at Du seiler landværts, til Du faaer
								Papirerne klarede, og Mutter siger, at Du kan stryge! Gud hjælpe
								mig, nu flæber han! Du er en rigtig Saltvandsfisk!«»Han bliver hos Dig, Morbro'er!« bad Luzie,
								da hun kom og hørte Christians Sorg. »Min
								Moder gaaer endnu iaften over til hans Forældre og fortæller det
								Hele. Han har ingen hjemme, der er ham en god Morbro'er, som Du er
								mig!« og hendes lille Haand gled kjærligt over Morbro'erens rynkede
								Kind.»Nei see, kan Du ikke allerede salig Madam Peter
									Wiks Manerer, naar hun vilde have mig i smult Vande! De
								Fruentimmer ere nogle løierlige Spilleværker!«Luzie vedblev sin sikkre Overtalelseskunst,
								og Christian maatte blive, til man hørte
								Forældrenes Bestemmelse med ham.Allerede næste Dags Middag kom Maria til
								Svendborg, hun var alene og søgte strax til Skibet, kyssede Drengen
								og skjendte tillige.»Herre Gud, saaledes at løbe fra os! ja, Du er Din Fader opad Dage!
								ham havde jeg ogsaa Sorg af! Du skal ikke troe, at jeg vil prygle
								Dig, skjøndt Du kunde have ganske godt af det. Prøv Du nu paa,
								hvorledes det er ude mellem Fremmede. Jeg veed nok, hvad jeg har
								gaaet igjennem med Din Fader! og troer Du, at jeg havde giftet mig
								igjen, dersom Du ikke havde været. Jeg dandser ikke paa Roser, kan
								Du troe, men Du er et Pib, det er Du! Seil kun bort med Skibet, og
								naar saa det forgaaer med Top og Tavl, saa har jeg den Sorg til!«Det var omtrent Samtalen og Christian var nu
								Matrosdreng. Et Slags Contract blev sluttet; det eneste i denne, han
								ret havde inde,  var, at han turde
								laane Skipperens Violin, denne Bøn havde han fremstammet, da man
								spurgte ham, om han havde begrebet Alt.Nu maatte han gjøre Bekjendtskab med Nathuus, Stagfok og Klyver, og
								snart hang han som en Strandmaage i Tougene, skjøndt Klattren og
								Springen aldrig havde været hans Øvelser.XIV Ich seh' von des Schiffes RandeTief in die Flut hinein -Meerkönig auf seiner WarteSitzt in der Dämrung tief,Als ob er mit langem BarteÜber seiner Harfe schlief.Da kommen und gehen die SchiffeDarüber, er merkt es kaum,Von seinem KorallenriffeGrüsst er sie wie im Traum!Eichendorf f .Den 18 October var Alt klart ombord til Afreisen. Foruden Peter Wik var Besætningen tre Matroser og to
								Passagerer; den ene af disse var en halvgammel Gouvernante, som i
								sin Blomstertid havde traadt op ved Grev Trampes Skuespillertroup i Odense, men som hun, efter hvad hun
								sagde, havde forladt, formedelst sine moralske Anskuelser; ellers
								skrev hun Vers, men kun paa Tydsk, thi den høiere Følelse, meente
								hun, kunde man kun udtrykke i dette Sprog. Hun skulde til et adeligt
								Herskab i Kjøbenhavn. Den anden Passageer var bosiddende der i Byen;
								han var Krigsraad, en Titel, han havde søgt om efter sin Kones
								Forlangende.Skibet gik med svulmende Seil forbi St. Jørgensgaard og Fiskerleiet,
								langt ud i den vide Verden syntes det Christian; China eller Kjøbenhavn: for ham var det lige
								fjernt, lige nyt De vilde gaae udenom Øerne og holde den aabne Sø.Begge Passagerer havde snart gjort gjensidigt Bekjendtskab, og før
								Skibet var under Ærø, havde Krigsraaden med en veltalende Gnavenhed
								udviklet sine Glæder og Lidelser. Han var ogsaa Digter, havde i sin
								Tid skrevet i Aftenposten og Poulsens Nytaarsgave, men pseudonymt. Det
								Elegiske var hans egentlige Fag; forøvrigt skrev han
								Auctions-Cataloger, Critiker og et og andet lidet Skrift. »Men man
									 har ingen Fornøielse deraf!«
								sagde han. »Der sidder man og piller og piller, for at finde
								Feilene, som kun ærgrer En, og sætter man det saa frem for dem, saa
								blive de vrede. Irritabile genus, som det
								hedder. Jeg har forsøgt mig i alle de horatsiske Versemaal:
								asclepiadiske, alcæiske og sapphiske, det er nu disse, de Nyere
								forsømme, og det maa ærgre en classisk dannet Smag; jeg har ogsaa
								opløftet min Stemme, jeg har skrevet derimod og ærgret mig og ærgret
								mange Mennesker; de har skoset og epigrammatiseret mig, men jeg
								læser ikke noget i Bladene, uden det, jeg selv skriver, men saa fik
								jeg paa min Geburtsdag med Fodposten et lille Papiir, med et grovt
								Vers; jeg kaldtes »en Bussemand,« det stod skrevet med to s og
								Etymologien er Buse dvs. et Røverskib, som i gamle Dage overfaldt
								Kysterne, og Røverne ombord kaldtes Busemænd. Det er ærgerligt, at
								Folk ville skrive, naar de ikke kunne bogstavere, det er, som om man
								vilde holde Tale, naar man ingen Tænder har! det Indfald maa jeg
								skrive op!« afbrød han sig selv, gjenmumlede det mellem Tænderne og
								tegnede det ned med Blyanten. »Seer De Jomfru, jeg lader aldrig
								noget godt gaae tabt; faaer jeg, som tidt skeer, et snurrigt
								Indfald, da skriver jeg det op! for jeg maae sige Dem, jeg har
								paataget mig Afskrivningen af Roller i vort dramatiske Selskab, og
								saa har jeg, ligesom Jean Paul, i min Skuffe
								smaa Sedler med Indfald paa, som jeg skriver ind i Rollerne. Det
								gjør meget godt!«Gouvernanten fortalte, at hun holdt Dagbog, det havde hun gjort i
								elleve Aar, den blev holdt i det tydske Sprog.Det var Hverdagslivets lavcomiske Virkelighed, der her var den meest
								fremtrædende; vi kunde ogsaa hos begge have grebet en skjøn, poetisk
								Side, den findes hos Alle, om kun momentviis, den findes dog. Der
								laae selv i det Comiske hos Gouvernanten noget, som maatte røre
								Enhver. I eet Aar havde hun levet saa godt som kun ved Theevand, det
								var Morgen, Middag og Aften Alt, hvad Flid kunde skaffe tilveie;
								hendes fixe Idee var smuk, den: Dyd er dit Maal. Krigsraaden hang
								trofast ved det Gamle, men kun ved det Gamle, hvad kunde han for, at
								Himlen ikke havde givet ham Geniets Janushoved, der lige klart skuer
								frem og tilbage.I Middagsbelysningen fløi, fra Bugt og Fjord, ud i den aabne Sø
								Skibet, denne Havets Struds, der løber over Verdenshavets store
								Steppe; for tung til at hæve sig i Luften, har den dog Fuglens
								Flugt. De svulmende Seil stode som Vinger ud over den lille
								Caravane, som  her foer frem. Christian saae Hjemmets Kyster meer og meer
								forandre deres bekjendte Udseende; den raske Fart, den friske
								Luftning med Alt det Nye rundt om opfyldte ham med sælsomme Tanker.De sidste Solstraaler slukkedes i den vaade Taage, der skjød sig hen
								over Havet. Det blev mørkt. Lanternen agter ude, kastede sit Lys kun
								paa de nærmeste Touge. Bølgerne sloge med eensformigt Pladsken paa
								Siden af Skibet, der gik i rask Fart over Havkongens Slot! med sit
								lange Skjæg sad han vist dernede og saae mod Skibets Kjøl;
								pludseligt stødte den mod Noget, man hørte et lydeligt Raab, og
								derpaa blev det stille, men Vandet pladskede stærkere, og hen under
								dem hørte de en Skraben.»Herre Jesus!« sagde Matrosen ved Roret og gjorde en Dreining.
								Lanternen blev heiset i Veiret, Baaden kom ud, Christian blev befalet at trække i Klokken. Alt var
								forgjæves. En Baad med Mennesker i, havde de seilet over i den mørke
								Nat. Og han tænkte paa Døden.Ja døe - det er dog sært at tænke paa,Men saare lidt det Hele vi forstaae;Det er saa stort og smukt, hvad Døden skjænker,Ja meget meer, end nogen Digter tænker.Saae vi det her med Aandens klare Blik,Vi Alle gjerne strax i Graven gik,Men vi er jo kun Børn, paa denne Side,Og Børn, det veed vi, maae ei Alting vide.»Det er en kold Morgenluft!« sagde i Dagningen Krigsraaden og stak
								frem af Kahytten sit gustne Ansigt, der ved det gule Silketørklæde
								fik et elendigere Udseende. Vinden blæste stærkt og havde fordeelt
								Taagen i Skyer, den mørkegrønne Sø viste sit hvide Skum. »Luften
								seer betænkelig ud!« sagde Krigsraaden.»Hun staaer med Muler!« svarede Peter Wik og
								pegede paa Bygerne.»Har De nogensinde været ude i et saadant ondt Veir?« spurgte
								Gouvernanten.»Hvad feiler Veiret! Det er jo saa velsignet, man kan ønske sig det!
								nei, lad os faae en lynende tre Qvart, saa vipper hun anderledes!«
								Taus stod han ved Roret og saae ud over den fraadende Sø.»Ja, jeg er præpareret mod Søsyge!« sagde Krigsraaden, »jeg har
								Velinpapiir om Benene, graat Papiir om Underlivet, en Muskatnød i
								Hjertekulen og Lemonasie at spise!«Gouvernanten havde kun en grøn Silketraad om det venstre Haandled og
								Ansigtet altid mod Vinden.»De maa ikke tænke paa at blive daarlig, lille Jomfru!« sagde
								Krigsraaden. »Jeg skal læse en lille Afhandling for Dem. Det er et
								Forslag, anvendeligt for den kongelige Theaterdirection. Det kan
								maaskee adsprede Jomfruen!«»»Først bør og skal enhver Sanger synge hvad Partie man giver ham,
								Bas eller Tenor! har han Stemme maa han jo kunne synge.«« Seer
								Jomfruen, det vil være en god Forandring til det Bedre.«»»Dernæst bør enhver Digter paatage sig Ansvaret for sit Stykke.
								Giver det i Indtægt ikke en bestemt Sum ved første og anden
								Opførelse, saa erstatter han Theaterkassen det Manglende««. See det
								vil være overordentlig godt for Kassen, og den er dog Hovedsagen;
								desuden stækker det Skrivelysten hos disse originale Forfattere!«- »Jeg faaer saa inderlig ondt!« sagde Gouvernanten. I det samme slog
								en Sø høit op paa Dækket og sprøitede sit Salt ind i det ferske
								Theater-Regulativ.»En lille Lemonasie!« udbrød han.»Gud!« sukkede hun, »jeg, som elsker Havet, naar jeg er paa
								Landjorden!«»Meget originalt sagt!« udbrød han, »tillader Jomfruen, jeg antegner
								og anvender det!« Han tog Tegnebogen frem og skrev. Peter Wik bar Jomfruen ned i Kahytten.Krigsraaden studeerte imidlertid Navigation, som han vilde skrive en
								Afhandling om, thi intet Fag gaves der, uden at han havde skrevet
								derom, lige fra Beengjødning til Hamlets
								Characteer, Alt forstod han ogsaa ligegodt. Derfor var det ogsaa
								hans Haab, at Regjeringen engang vilde blive opmærksom paa ham og
								ansætte ham, enten som Stutterie-Inspecteur, Overlods, eller
								Theater-Directeur; overalt vilde nok hans Brugbarhed blive
								iøinefaldende.Næste Morgen sad han og beskuede Møens Klint, som de passerede. I
								Haanden holdt han Manuscriptet af Gouvernantens samlede Digte, Skade
								at det Digt manglede, som hørte til selve Stedet: »Beym Anblick der
								Insel Möen im Mondschein,« hvilket hun først skrev, da hun havde
								været fjorten Dage i Kjøbenhavn og der studeret Klinten  i Molbechs
								Ungdomsvandringer, hvori den præsenteres i overnaturlig Størrelse.»Insula Mona, hedder det paa Latin!« sagde
								Krigsraaden. »Det er dog en forunderlig Klang, der er i de Gamles
								Sprog! Det var Mennesker!« Nu hensank han i stille Henrykkelse, over
								at Folk for to tusind Aar siden havde været klogere end vi, greb da
								Tegnebogen og optegnede sin gyldne Tanke.Mod Aften dukkede op fra Kjøgebugt Kjøbenhavns Taarne og
								Christiansborg, de bleve netop synlige, Øiet opfattede Contourerne,
								da Billedet igjen slukkedes af Mørket. Saaledes dukker tidt
								Erindringen af en sælsom Drøm, op i vor Sjæl, og idet vi ville gribe
								Billedet, flyder Mørke hen derover: mon, som her, en kommende Morgen
								skal føre os nærmere Beskuelsen af dens Virkelighed?Fleer og fleer bleve Skibene, de mødte; længere borte blinkede alt
								Lysene fra Kjøbenhavn og Amager. Christian
								hørte Bradspillet dreie sig; Ankeret faldt; der lød Stemmer fra
								Vandet; Peter Wik steg i Baaden, Krigsraaden
								og Gouvernanten fulgte med, men først stak hun Matrosdrengen et Par
								Skillinger i Haanden.Endnu i denne Nat skulde de sove i den store sælsomme By. Først
								imorgen skulde Christian see den. Mon den
								var meget større end Svendborg? Mon Husene lignede Slottet paa
								Thorseng, og mon der var Musik? Som han stille vuggede disse Tanker
								i sit Sind, klang Jægernes Horn fra Castellet; Vinden bar de bløde,
								veemodige Toner ud over Søen til hans Øre, Hænderne foldede sig til
								Bøn.XV På Dansboden var jag och engang. Carl Dahlgreen.Dagen brød frem, Christian foer op paa Dækket Havde der ligget en
								Marmorstad med Guldtage og Slotte af gjennemsigtigt Glas, det vilde
								ikke have forbauset ham, hans Phantasie var forberedt paa Alt. Han
								tænkte sig at han skulde blive overvældet ved Skuet, men der var
								slet Intet af hvad han var forberedt paa. Mange Skibe saae han, et
								Par Huse, og paa den smalle Landtunge tilvenstre, en Række høie
								Bygninger, der syntes at svømme paa Vandet.Nu beskinnede Solen de mange halvfærdige Skibe paa Værfterne,
								Arbeidsfolkene bleve synlige, og Skibet gled ind i den brede Strøm
								mellem Holmen og Kjøbenhavn; da dykkede Bygninger, Taarne og Broer
								frem, man seilede lige op af en Gade, det var Nyhavn. Høie Huse
								hævede sig paa begge Sider, saa mange Etager havde intet Huus i
								Svendborg. Store og smaa Skibe laae ved Siden af hinanden i den
								brede Kanal, og fra hvert vaiede brogede Flag, thi der var et
								Bryllup der i Havnen, og saa flages der. Det var en Pragt, som om
								Kongen skulde komme. I de smalle Gader, paa hver Side af Kanalen
								bruste Karreeter og Vogne forbi, Folk raabte og skreg. Herrer og
								Damer, pyntede, som Herskaber, gik forbi uden at hilse hinanden.Luzie blev nu halet ind til Rækværket og
								surret fast.Hvor Kanalen endte laae en stor Plads, og fra den klang Musik, saa
								festligt og deiligt! - ja her i den store By var kun Helligdage og
								Glæde! Dagen gled hen som en Time, og da det blev mørkt og Flagene
								faldt, tændtes rundt om i Vinduerne for Brudeparret Lys; de lyste ud
								over Kanalen, og fra det klare Vand straalede de illuminerede
								Bygninger tilbage. En Liremand spillede sin veemodige Lystighed.»O,« bad Christian, »hvo der dog altid kunde
								blive her i denne Pragt og Deilighed!«Peter Wik var alt i Besøg; to af Søfolkene
								ombord havde Tilladelse til at gaae i Land, Christian bad om han turde følge med, den Ene var  derimod, thi de kunde ikke have ham
								med hos Steffen-Karreet. Dog kom han med De
								betraadte Landjorden. De gik over den store Plads. Her sad en
								Malmkonge til Hest, og uden om fire sorte Kæmpeskikkelser.
								Bygningerne, han saae, syntes Slotte, og i Gaden, de betraadte,
								straalede Boutikerne, den ene prægtigere end den anden. Her var en
								Trængsel, som til et Marked; Vognene foer forbi, langt stærkere end
								til Raadstueballet i Svendborg. Nu kom de ind i smaa Gader, men
								Husene vare ligesaa høie, og deilige, fornemme Damer, stadselige som
								til Bal, sad ved de aabne Vinduer og hilsede saa høfligt og venligt,
								ligesom om de kjendte Folk. Ved Gadehjørnet paa den kolde smudsige
								Trappesteen, sad en ung, dødbleg Kone i Pjalter, en lille, halvnøgen
								Dreng laae grædende med Hovedet i hendes Skjød, et guult, sygt Barn
								diede det udhungrede Bryst; hun lagde Hovedet tilbage og bandede,
								syntes hverken at have Sands for det større eller mindre Barn. »Hun er syg!« udbrød Christian. »Skal vi ikke
								sige det til en af de fornemme Damer!«Matroserne loe og førte ham ind i Sidegaden, hvor Fløiter og Violiner
								klang fra et lavt, mørkt Huus. De gik derind.Deilige, jublende Toner gjennemstrømmede Drengens Sjæl, hans Øine
								blendedes ved de mange Lys i Kroner og Lampetter, skjøndt der laae
								et graaligt Dampskjær over det Hele. Med Hatten i Haanden hilsede
								han høfligt til alle Sider. Ingen lagde Mærke dertil. Mandfolkene
								vare heller ikke pyntede, men Damerne saae des prægtigere ud, og
								deres Kinder vare røde som Roser. En Karl dandsede med en lang
								Tobakspibe i Munden og dampede store Skyer hen over sin Dames
								Skuldre. Ved Døren sad en ung Dame hos Cavaleren, de vare vist
								forlovede. Nu kom der en stor Dame med hvid Kjole, Blomster i Haaret
								og en Ølflaske i Haanden. Det var Steffen-Karreet. Hun kjendte godt Søfolkene, hun var vist i
								Familie med dem, thi hun slog sine Arme om deres Hals og kyssede dem
								til Velkomst. Det var en særdeles venlig Dame. Hun talte saa
								bekjendt og mildt til Christian og gav ham
								Punsch; han kyssede hendes Haand, og hun strøg venligt Haaret
								tilbage fra hans Pande. Hun var vist en inderlig god Dame.Med den største Ærbødighed og Taknemmelighed forlod han hendes Huus.
								Eventyret om Bondedrengen, som blev Keiser, kom ham i Tanke; ja,
								vilde denne fornemme Dame tage sig af mig, haabede han, saa kunde
								jeg komme til at spille Violin, sidde imellem de  andre Musikanter, eller blive noget endnu
								fornemmere, men ved Musiken skulde det være.Ude paa Gaden var allerede temmeligt stille, det var jo ogsaa seent
								paa Aftenen, men det havde han slet ikke mærket derindenfor. Endnu
								klang Fløiter og Violiner, og gjennem det udskaarne Hjerte i
								Vinduesskodderne spillede en lang Lysstraale. Nu peb Vægteren i en
								Sidegade, Stemmer skrege; det var Spectakel. Lidt efter kom et
								sælsomt Tog! Vægterne med Stigen høit paa deres Skuldre, et ungt
								Fruentimmer, pyntet, som de inde i Dandsesalen, laae bundet fast paa
								Stigen. Christian vidste ikke, hvad han
								skulde troe om denne By og disse Mennesker. Han kom til Skibet,
								Husene rundt om vare endnu illuminerede, Lysene straalede tilbage
								fra Vandet. Matroserne forbød ham at tale til Peter Wik om, hvor de havde været.Overvældet af denne Dags og Aftens Indtryk, kunde han neppe sove, men
								den Tanke var mest levende i hans Sjæl: kunde jeg dog altid blive
								her! Damen, som gav ham Kys og Kjærtegn, syntes ham saa from og
								mægtig. Ja, til hende vilde han betroe sig! hun kunde gjøre Meget,
								og hun vilde vist, naar han ret fortalte hende sin Lyst og Længsel.
								Fromt indesluttede han hende i sin Bøn til Gud og med den faste
								Beslutning hemmeligt en Dag at besøge hende, sov han ind.Da han næste Dag sad høit oppe i Skibets Tougværk, for at »lapsalve
								en Bardun,« faldt Øiet paa den udstrakte Omgivning; tilhøire den
								store Plads med Malmstatuen, tilvenstre, ud over Holmen, det
								mørkeblaae Hav med Sverrigs Kyst, dog mest af Alt, fængslede ham
								Synet af en Have, tæt bag den lave Muur, hvor Skibet laae.
								Forunderlige, sjeldne Planter voxte derinde, og et stort Poppeltræ,
								der ret mindede ham om Jødens Have, han havde seet som Barn. Lave
								Glashuse med store, grønne Grene indenfor Vinduerne, tittede frem
								mellem Hækkerne og de pragtfulde Efteraarsblomster. Det var den
								botaniske Have. Alt hvad han endnu kjendte af Kjøbenhavn var jo
								Deilighed, og han havde dog Intet seet endnu, sagde de Andre. Ja,
								her maatte han blive; den gode Gud vilde nok hjælpe ham. Saasnart
								han igjen fik Lov til at see sig om i Gaderne, vilde han opsøge den
								venlige, gode Dame, til hvem han satte alt sit Haab.Ugen efter var det Dronningens Fødselsdag; alle Skibene i Havnen
								flagede, Musiken klang i Gaderne. Christian
								fik Lov at gaae alene omkring; nu var det, at finde hen i den lille,
								snevre Gade, som han havde været i den første Aften.Den store Pragtgade med de mange Boutiker fandt han snart; brogede
								Tøier flagede om Dørene, det morsomste Legetøi stod i Vinduerne, og
								ved Kjælder og Stue vare Skildtene ganske Skilderier, man kunde godt
								hænge dem op i sin Stadsestue. I Beskuelsen vandrede han fra Gade
								til Gade, den han søgte, fandt han ikke, men stod paa en stor Plads,
								hvor Vandet sprang i store Straaler og legede med Guldæbler; det var
								til Ære for denne Festens Dag. Ja, Kjøbenhavn var en prægtig By, men
								hvor skulde han finde Damen? Der var ei Andet for, end at faae
								Matroserne til endnu engang at tage ham med til hende, da skulde han
								bedre indpræge sig Veien.Om Aftenen var der Illumination; paa Torvet brændte Begkrandse; de
								røde Gnister fløi som flagrende Ildhaar fra Krandsene, og Kongen og
								Dronningen kjørte i deres prægtige Vogne til Theatret.»Ja, derind skal vi ogsaa komme en Aften!« sagde Peter Wik. »Der skal Du høre Musik og see Lystighed!«Kunde Musiken være herligere end den, han havde hørt i Gaderne? Kunde
								Lystigheden være større, end den hos de pyntede Damer?De gik gjennem en Sidegade. Christian kjendte
								den; Lysene skinnede gjennem de udskaarne Hjerter i
								Vinduesskodderne; indenfor klang Musik. Der var det jo, han havde
								været. Nøie indprentede han sig Stedet og Gaden.Søndagmorgen bad han om at maatte gaae i Kirke, og han tog sin bedste
								Trøie paa, gik ogsaa til den nærmeste Kirke, sang Tonen med Orgelet,
								thi Psalmebog havde han ikke, og nu søgte og fandt han Gaden.
								Skodderne vare nede. Han gik ind i den lange mørke Gang, fandt Døren
								der, men før han bankede paa, bøiede han sine Knæ, læste sit »Fader
								vor« og bad, at Gud dog vilde bøie den gode Dames Hjerte, at han
								kunde komme til Musiken; en egentlig Plan havde han ikke.Han bankede paa.En gammel Kone i smudsige Klæder lukkede op og spurgte, hvad han
								vilde. Det var en daarlig Forklaring, han gav, og den Gamle var i
								Begreb med at lukke, da Steffen-Karreet stod
								foran i temmelig let Morgendragt, paa Fødderne havde hun
								Snørestøvler, kantede med laadent Skind.»Er det Dig!« sagde hun bekjendt, med sit leende Ansigt. »Har Du Bud
								fra Søren?«Den Gamle traadte til Side, og Christian greb
								Damens Haand, kyssede den og fortalte nok saa naivt sin store Lyst
								til Musiken, hvor  slemt han havde
								havt det hjemme, og hvorledes han var kommet ud i Verden. Damen lo i
								Begyndelsen, men hørte siden med Alvor paa ham, og da tilsidst de
								salte Taarer flød ham ned over Kinderne, tørrede hun dem af.»Ja, min rare Dreng!« sagde hun, »jeg staaer ikke ved den tyrkiske
								Musik! Havde Du endda været en lille Pige!« Hun drog ham hen til den
								aabne Skjænk, gav ham Punsch og Æbler, brast derpaa i en lystig
								Latter. »Du er nok et Genie, som de sige!« sagde hun.I det samme traadte et Par andre Jomfruer ind fra Sideværelset, de
								vare let klædte, som hun, og de hørte Historien og lo og saae med
								dumme Øine paa Drengen.Hvad turde han haabe, hvad lovede hun? Han var fuld af Glæde, da han
								forlod Huset; hun havde rakt ham Haanden, kaldt ham et Genie og
								sagt, han skulde være ved godt Mod, han kom nok frem.Han havde ogsaa den samme Forvisning derom, som ethvert andet sandt
								Genie, der lægger sin Skjæbne i en formuende Mands eller Qvindes
								Haand, og disse have som oftest Forstand til at vurdere -omtrent som
								hun havde det!XVIMargot.Sie war's.Louison.Und sie erkannt' uns nicht!Schillers: die Jungfrau von
											Orleans.»Iaften skal vi i Comedie!« sagde Peter Wik
								og førte Christian med sig.Man fortæller om en Mand fra Landet, der første Gang i sit Liv kom i
								Theatret, at han i Forsalen gik lige hen til Billetcontoiret, stak
								Hovedet ind af det flirkantede Hul og blev derpaa taus staaende, i
								den Tro, at det var det Perspectiv, han skulde see Comedien i. Christian kunde gjerne have gjort det samme,
								thi han havde aldrig før været i et Theater. Alt var ham et
								Skuespil, lige fra de opstillede Soldater i Forsalen til Vrimmelen,
								som jog op af Trapperne.»Nu skal Du see en Dragkiste, vi komme i!« sagde Peter Wik. »Vi skal i den øverste Skuffe! Seer Du, den
								nederste er trukket lidt ud, for at Damerne ikke skulle krølle deres
								Stads!«De satte sig paa første Bænk. Christian var
								høitidelig taus, han syntes, det lignede en stor Kirke.»Den Topseng der paa hver Side skal Kongen og Dronningen i!« sagde
									Peter Wik. »Det store Skilderi foran
								gaaer iveiret, som et Skibsseil, og saa komme Fruentimmerne frem og
								strække Been, først det ene, saa det andet, ligesom en Flue i et Fad
								Fløde!«Lysene straalede klart ud over de forgyldte Loger, hvor de rigtklædte
								Damer sad Nu kom Kongen og det hele Hof Christian
								følte en sælsom Angst og dog stor Glæde; han var jo i det samme
								Huus, som Kongen, han behøvede kun at raabe høit, saa maatte Kongen
								høre det, og vilde vist spørge: »Hvo er det, som raaber?«Nu blev der ganske stille, og et Hav af Toner bølgede gjennem Huset.
								Stykket begyndte, og han hørte Sang, som han endnu aldrig havde hørt
								den. Vandet brast ham ud af Øinene; han skjulte det, thi man vilde
								vist have leet af ham. Himlens Glæde kunde dog ikke være  større, syntes han, end altid at sidde her,
								og dog var dette Stykke, sagde de Andre, noget kjedeligt, nu kom
								først det Rette, den prægtige Ballet Rolf
									Blaaskjæg.Musiken klang som Menneskestemmer, ja som den hele Natur. Han syntes
								at høre Uveiret hiin Nat ved Kilden, da Træerne bøiede sig som Siv,
								og Løvet hvirvlede om ham. Han hørte Vinden, som naar den susede om
								Mast og Tougværk, men melodisk deilig, det var langt herligere end
								Gudfaderens Violin, og dog mindede det ham derom.Tæppet rullede op. Rolf Blaaskjægs dræbte
								Koner svævede i hvide Liin om deres Morders Leie; Musiken var de
								Dødes mægtige Sprog, og hans Phantasie fulgte med stærke Vingeslag
								hele den romantiske Digtning. De lykkelige Smaabørn, som dandsede
								for Isaura! O var han dog imellem dem!
								Lykkeligere Lod end deres, kunde Ingen have paa Jorden. O, turde han
								dog raabe sit Ønske, sin Lyst ned til Kongen, han vilde vist høre og
								hjælpe ham. Men han vovede det ikke. Theaterlivet forekom ham at
								være et Lykkens og Skjønhedens Tryllebillede, og Enkelte drømme
								derom som han.I Paris seer man i Balletten: le diable
								boiteux, det Omvendte af hvad Tilskuerne ere vante til at see,
								man henflyttes paa selve Scenen og seer derfra ned paa en imagineret
								Tilskuerplads; Coulisserne vende den umalede Side frem, Bagtæppet,
								som ruller op, er et Fortæppe, man seer Rækkerne af Tilskuere, som
								klappe og pibe. De Dandsende paa Scenen vende Ryggen til de
								virkelige Tilskuere. Det er det Sceniske, man saaledes føres midt
								ind i, men kunde vi ligesaa let see ind i Menneskehjerterne der,
								hvilken Skyggeverden fuld af Lidenskab og Taarer vilde da aabenbare
								sig for os. Denne Skare af lystige, dandsende Qvinder har kun Armod
								i Hjemmet. Der gaaer En mellem Choret, som kunde indtage den største
								Plads paa Scenen, men Directionen begriber ham ikke, og Regisseuren
								kan ikke lide ham. I Theaterstaten er man under de tredive Tyranner.
								Lønnes Kunstneren slet, da kan han og Familie søge om Billet ved de
								Fattiges Bespiisnings Anstalt. Digteren faaer ingen Pension, maaskee
								for at Tanken om den nøgne Fremtid smukt kan holde ham i et tragisk
								Lune.»Der sidder Naomi!« raabte Christian pludseligt midt i sin Henrykkelse. »Ja, det er
								hende!« og Blikket foer fra Trylleverdenen, fra Isauras Kamp og den fristende Guldnøgle; han saae kun den
								slanke, nydelige Pige med de kulsorte Gazeløine og den sydlige
								Teint. Hun sad i  første Etage
								mellem de andre pyntede Damer. »Vi have leget sammen!« sagde han til
									PeterWik, og hans Beskuen og Interesse deelte sig
								mellem Balletten og Naomi.Altfor snart var det herlige Pragtskuespil til Ende, Alle stormede
								bort med en Iil, som var det noget Ubehageligt, man vilde see at
								komme bort fra. Forgjæves speidede Christian
								i Trængselen efter Naomi, hun var ikke
								at see; maaskee var det hende, der jog forbi i den rullende Karreet.Tonerne klang endnu i al deres Fylde for hans Øre, det hele Spil
								foresvævede ham saa levende; saaledes staaer endnu Stjernebilledet
								for det menneskelige Øie, længe efter at det har hørt op at være
								til. Nu begreb han, at der var noget Høiere, noget Ædlere end
								Hverdagsmenneskets Dont; Geniet hos ham var ved Toner aandet i Live
								og stræbte efter et Slags Legemliggjørelse. Han anede Perlen i sin
								Sjæl, Kunstens hellige Perle; han vidste ikke, at den som Perlen i
								Havet maa vente paa Dykkeren, som hæver den til Lyset, eller klæbe
								sig fast ved Musling og Østers, det høie Patronatskab, for saaledes
								at komme til Beskuelse.»Naa, der gad Du nok have været med at springe!« sagde Peter Wik.»Ja!« svarede Christian i en begeistret Tone.»Det er et daarligt Levebrød, min Dreng!« svarede han, »naar Du eller
								jeg give vore tre Mark, maae de være til Nar for os!«Nei, saaledes kunde han ikke opfatte det; Kongen og tusinde Mennesker
								havde jo med Andagt seet og hørt, som man seer og hører Præsten i
								Kirken. Intet var glemt, og midt i denne Livsherlighed svævede for
								ham Billedet af Naomi, den kjære Legesøster.Med en Rigdom af Tanker laa han i sin lille Køie i den lave Kahyt;
								den raae Efteraarstaage bredte sig ud over Dækket og skjulte Skibet,
								som han i det var skjult og glemt for hele den store By. Maaskee var
								det Hele et Billede paa hans Fremtid, som det er paa saa mangen
								begavet Aands. Geniet er et Æg, der trænger til Varme, til Lykkens
								Befrugtigelse, eller det bliver et Vindæg.Det var langt over Midnat, før der kom Søvn i Drengens Øine.Mangen paafølgende Aften, sad han ene i den lille, mørke Kahyt; inde
								i Havnen maae ingen Skibe have Lys ombord; han spillede da
								Reminiscenser af Rolf Blaaskjæg; han søgte
								paa Strængene at gribe de beslægtede Toner, som Vinden sang i
								Skibets Tougværk. Af Musikstykkerne, han daglig hørte fra
								Hovedvagten, fæstede sig hele Tacter  i hans Erindring, og han gjengav dem i et broget Potpourri. Ofte
								haabede han, at den venlige Dame, hans Lykkes Fee, skulde pludseligt
								træde ombord og bevirke en Forandring i hans Stilling. Han tænkte
								paa Naomi; ja hun holdt af ham, hun havde jo
								grædt, da de skiltes ad.Som han saaledes en Aften sad ganske ene paa Skibet, straalede Lysene
								prægtigt ud fra den store Gaard tætved, og han hørte Musik, saa
								jublende, deilig. Der blev dandset. Det Hele mindede ham om hiin
								Aften paa Glorup. Lænet til Masten stod han og inddrak Tonernes
								Duft.Pludseligt fik han en Tanke; han klattrede op i Tougværket og kom i
								lige Linie med Salen, hvori der blev dandset. Eet af de øverste
								Vinduer der var aabnet, og han saae derigjennem hele det pyntede
								Selskab. Det bestod mest af Børn; et deiligt Børnebal var det. Alle
								vare saa glade og festligt pyntede. Store Malerier hang paa Væggene;
								to Marmorstatuer stode høit paa en glindsende Consol, og rundtom
								blinkede Lys og Speile, der viste Alt i dobbelt Glands. Nu svævede
								en fiin, nydelig Pige hen over Gulvet; hendes kulsorte Haar bølgede
								om de smukke Barneskuldre; de mørke Øine straalede Liv og Glæde.
									»Naomi!« raabte Christian med høi Stemme, og han saae, hvor hun studsede,
								saae til Siderne og lo. Hans Øine vare kun heftede paa hende, hans
								Tanke var hos hende, og han gled ned af Tougværket, sprang fra
								Skibet og ind i Huset, opad Trappen, hvor Musiken klang, aabnede
								Døren og stod nu midt i den oplyste, prægtige Sal, midt imellem de
								pyntede Børn, der forbausede saae paa den fattige Matrosdreng, som
								nu, blendet af Lysene og den hele Pragt, kom til et Slags Besindelse
								og stod forlegen midt i Værelset.»Hvad vil Du?« spurgte et Par halvvoxne Drenge, i hvis Øine man
								tydeligt saae, at deres Fader havde en Formue eller et Embede, der
								gav dem Anseelse. De vare af de mange Nuller, som rigtignok ikke
								give en Familie Værd, men selv faae Anseelse ved den Streg, de staae
								bagvedNaomi havde ogsaa nærmet sig og saae nysgjerrigt paa ham; hun smilte
								- ja hun kjendte ham vist. Christian rakte
								Haanden ud imod hende og stammede: »Naomi!«
								Hun blev rød som Blod.»Smudsige Dreng!« udbrød hun og rev sig løs. En Tjener kom i det
								samme til.»Hvad vil Du?« spurgte han og stødte ham ublidt i Skuldrene. Christian stammede nogle uforstaaelige Ord,
								medens Tjeneren sagde, at  han var
								gaaet feil, »her havde han Intet at gjøre!« Han førte ham til
								Trappen, og uden Svar, med en Sjæl bedrøvet indtil Døden, foer han
								ned og ud paa Skibet. Han klyngede sig til Masten og græd tunge,
								store Taarer, medens Musiken jublede lystigt i bølgende
								Dandsemelodier.En Barnesjæls dybe Sorg er stor som den største, den Voxne kjender;
								Barnet har i sin Smerte intet Haab, Fornuften rækker ei sin
								støttende Haand til Barnet, det har i Øieblikket Intet uden sin Sorg
								at klynge sig til. Hun havde ikke villet kjende ham, hun, som han
								holdt af som en Søster! Han følte, som Pariaen, at han hørte til en
								overseet Kaste. Alle Baand, der trykkede, laae i et Nu fastere om
								hans Sjælelige. Hans Jevnaldrende i Bondebyen havde spottet ham,
								kaldt ham gal; Naomi, der engang forstod
								ham, vendte sig nu fra den »smudsige Dreng!«Et saadant Øieblik giver Livs Erfaring. Den lystige Jubel derinde var
								en bengalsk Flamme, som belyste Slutningsscenen af hans Barndoms
								Drama. Han klattrede op i Tougværket, stirrede gjennem det aabne
								Vindue ind i den prægtige Sal, hvor Naomi og
								de lykkelige Børn svævede under Tonernes Jubel, Arm i Arm; Tjenerne
								gik med kostelige Retter i Chrystalskaaler og deilige Frugter, som
								han aldrig før havde seet, og midt i Salen stod Naomi med de mørke Øine og lo og klappede i Hænderne; -
								men udenfor faldt den kolde Tøsnee, og den graae Taage slog sin
								klamme Kappe om den »smudsige Dreng,« som holdt sig fast i det vaade
								Tougværk.Ende paa første Deel.Anden DeelI- Jeg vil kjøreOver Søen, hvid og glat, -- Du behøver ei at frygte,Der er sikkert, kan Du troe,Frosten bygteMange Dage paa sin Bro.Christian Winther.Da hørtes Isen Stranden slaae,Og Skummet styrted' oven paa,Høit fnysed' Havets Vover.Oehlenschläger.Det blev en streng Vinter dette Aar, Isen laae tyk og fast mellem
								Sjelland og Skaane. Den svenske Bonde, som altid er den Første, der
								vover Touren over den af Kulden slagne Bro, kjørte i sin Slæde til
								Danmark; Qvæg blev drevet over, uagtet Isen, som man sagde, ikke var
								saa ganske sikker ude i Renden, hvor Strømmen gaaer. Mellem
								Kjøbenhavn og det en halv Fjerdingvei derfra liggende Batteri
								»Trekroner« strakte sig en bred Vei, smudsig af de Kjørendes
								Færdsel, som var det en virkelig Landevei; Stier for de Gaaende
								slyngede sig langs med den. Der, hvor for et Par Maaneder siden
								store Tremastere sikkert havde gynget i det dybe Vand, sad nu gamle
								Koner med deres dækkede Borde og solgte Hvedebrød og Drikkevarer;
								Telte vare opslagne, fra hvilke det danske Flag vaiede i den blaae
								Frostluft, og ved Dagen vrimlede her med Mennesker; Skibene laae
								bundne i Isen, saa faste som Vrag, borede i Sandet. Mod Sverrigs
								Kyst, saa langt ude, man kunde øine, bevægede sig hist og her som
								sorte Punkter Kjørende og Gaaende, der besøgte deres Naboland.En Snee- og Iismark paa fire Mile, som her, har noget Egent ved
								Tanken om det Dyb, som gaber nedenunder; en Storm i Forening med en
								forandret Retning af Strømmen kan i nogle Minuter bryde  Isen; men, som Viingaardsmanden planter
								sine Ranker paa den varme Lava og sover trygt paa Randen af Dybet,
								kjører her Bonden rolig henover Isen, trøstende sig med, at han er i
								Guds Haand.Som vi vide var Peter Wiks afdøde Kone
								svensk, barnfødt i Malmø: der boede hendes Slægt. En Skipper, hvis
								Skib ligger indefrosset i Havnen og vil overvintre, har ikke stort
								at bestille. Nu var Landeveien lagt til Sverrig: man kom derfra, man
								gik dertil, Peter Wik havde Lyst til at
								gjøre Touren, og Christian skulde med, havde
								han sagt.Det var op paa Formiddagen i klart Solskin at Vandringen begyndte.
								Sundet var en Sneemark; enkelte Steder havde Vinden hvirvlet Sneen i
								lave Høie, andre Steder var den som feiet bort, og det blanke
								Iisspeil stod som Damme og Indsøer.»Nu kommer det an paa,« sagde Peter Wik, »om
								Laaget holder, at vi ikke komme paa Bunden af Potten, hvor der
								hverken er Sol eller Lys! men vi ere Søgutter, vi gaae enten hun er
								blød eller haard!«De vare alt en Miil fra Sjellands Kyst; det begyndte at blæse stærkt,
								tunge Skyer trak sammen, men Peter Wik var
								Lystigheden selv. De mødte en Drift Qvæg, Driveren forsikkrede, at
								Isen var fast og god, men at Veiret vist opad Dagen vilde tage en
								Forandring.»Det vilde være net, om Søen blev klar, medens vi vare derovre,«
								sagde Peter Wik. »Ja saa sparede vi da paa
								Beentøiet hjemad, vi maatte vippe! Lad gaae, her kryber man dog som
								en Flue paa en Tjærepind!«Luften blev mere graa, enkelte Sneeflokke faldt; vore Reisende vare
								endnu ikke Halvveien. Med eet rystede Skyen den hvide Snee i fygende
								Hvirvel.»Træk Halskluden op om Ørene!« sagde Peter
								Wik. »Det er kun en Overhaling, vi faae!«De gik med bøiede Hoveder mod Sneestyrtningerne. Høit i Luften susede
								Vinden som et omhvirvlende Toug.»Naa, vil hun ikke lægge sig!« sagde Peter
								Wik, løftede Hovedet iveiret og stod et Øieblik stille. Da lød
								under dem en Bragen, som det stærkeste Kanonskud. »Saalænge hun
								knager, holder hun!« sagde han, tog Christian
								ved Haanden og gik rask fremad »Vi maae gaae i lige Linie, saa
								træffe vi paa en Prik Malmø Skibsbro! Naa, hvor hun skummer ovenfra
								i Dag!« sagde han og pustede mod Sneeflokkene. Da lød atter
								nedenunder den dundrende Lyd af de stærke Strømninger, som sloge
								Revner i Isen, dog uden at disse endnu bleve synlige. »Det er  nogle ret pæne Kanoner, de har
								dernede!« sagde Peter Wik, »dem skulde de
								have skudt med paa Dronningens Geburtsdag!«Et Øieblik faldt Sneeflokkene mindre tæt; en forunderlig sukkende
								Lyd, forskjellig fra den, de før havde hørt, lød under dem: det var
								som om det tillukte Dyb greb efter et Aandedrag. Peter Wik stod stille, hans Øine saae gjennemtrængende
								frem for sig. »Vi ere nok ikke Halvveien,« sagde han. »Jeg troer, vi
								for i Dag gjøre bedst i at lade Svensken være Svensken!« Han stod
								endnu og lyttede.Som Sømand var det ham klart, at den stærke Iis, ved Forandring af
								Strøm og sydøstlig Vind, som det nu var blevet, kunde i meget kort
								Tid brydes og drive Nord paa. Det er en af de mest imposante
								Naturscener, vort Land fremviser. Isens Styrke, Strømningens Kraft,
								især ved Helsingøer, hvor Sundet mellem Landene kun er en halv Miil
								bredt, er af stor Virkning. Mægtige Iisstykker presse mod hverandre,
								Strømmen løfter dem høit op, og, som skruede rundt om, reise sig i
								barokke Former de glasagtige, svømmende Fjelde. En forbiseilende
								Gletscher synes da Sundet.Endnu var intet synligt Spor af en saadan Naturscene, men Tegnet var
								givet, Dybets Helhest havde vrinsket Død for dem deroppe. Atter
								faldt Sneeflokkene. Peter Wik vendte om, og
								nu var Veien lettere, thi Blæst og Snee havde de nu paa Ryggen.
								Pludseligt lød tæt bag ved dem et svagt, men gjennemtrængende
								Angstskrig, han saae tilbage og netop tidsnok, for ei at blive
								overkjørt af en lille, let Slæde med fire Mennesker; den kjørte i
								Retning lige ud mellem Landene. Peter Wik
								udstødte et: »Halloi!« der besvaredes, og Slæden holdt stille.En fornem dansk Herre sad hos sin Tjener paa Forsædet, to Damer, en
								ældre og en meget ung Pige, havde den bedre Plads; den Yngste var
								det, som græd høit; den ældre Dame drog Kaaben tæt om sig.»Hvor langt troer De, vi ere fra Sjelland?« spurgte Herren.»Henved to Mile!« svarede Peter Wik, »men
								kjører Herskabet ad den Kant, de nu styre, saa bliver det en lang
								Landevei. Den Curs gaaer ad Preussen til. Her ligger Sverrig, der
								ligger Sjelland -« og han pegede i den Retning.»Er det vist?« spurgte Herren.»Jeg gaaer med Compas i Hovedet!« svarede Peter
									Wik.»Det fordømte Veir,« sagde den Fremmede. »Det var saa klart, da vi
								forlode Sverrig! vi ere vel nu under Hveen.«»Nei, hun ligger høiere oppe! Tillader Herren, at jeg er Styrmand?
								Det gaaer heller ikke an at jage i Gallop, der kunde komme en lille
								Sprække i Veien!«»Kjære Skipper er det Dem?« spurgte den ældre Dame. »Mon vi komme
								levende i Land?«Peter Wik saae paa hende, hun kjendte ham jo. »O jo, lille Frue,«
								sagde han, »man gaaer ikke strax tilbunds, har man Øinene med sig.
								Nu klarer det ogsaa.«Damen sukkede dybt. Det var Gouvernanten, som havde seilet med ham
								til Kjøbenhavn. Han greb Tøilen, Tjeneren steg ned, Christian fik hans Plads. Den Fremmede var
								en Mand paa nogle og tredive Aar, han hørte til den høiere Classe,
								det viste hele hans Væsen; for to Dage siden var han med sin
								Pleiedatter, som han kaldte den unge Pige, og hendes Lærerinde kjørt
								til Skaane, Isen var jo stærk og fast. Idag vilde de vendt tilbage,
								da pludselig Veirforandringen indtraf, og under Sneefoget vare de,
								istedenfor at komme under Hveen, kjørt ned imod Amager.De satte sig igjen i Bevægelse. Da lød atter under dem den sukkende,
								gjennemskærende Lyd; de hævedes sagte iveiret og sank igjen, Hestene
								standsede, og Christian læste stille sin Bøn
								til Gud.»Vi ere i Herrens Haand!«Den unge Pige slog sin Arm fast om sin Pleiefader.»Det er nok bedst jeg stiger ned!« sagde han. »O nei!« bad hun, »vi døe! Isen brister!« Hun rev Kaaben tilbage,
								saae frem for sig, dødbleg, hendes lange, kulsorte Haar gled ned
								over den blege Kind Christian stirrede paa
								hende, det var jo Naomi, han saae, men han
								vovede ikke at nævne hendes Navn. Overraskelsen lod ham glemme al
								Fare.Hist og her i den graae Luft viste sig klarere Pletter, men Isen
								bagved dem, ikke hundrede Skridt borte, løftede sig høit iveiret, en
								mørk Stribe med underlige Forgreninger udbredte sig til Siden. Ingen
								sagde et Ord Da lød foran en forunderlig Lyd, den kom ikke fra Søen,
								ikke fra Luften, huul og klagende lød den, som man fortæller om
								Søkoen, der løfter sig paa Forbenene op mellem Klipperne og bøger
								mod Landet, hvor de nærbeslægtede Dyr græsse, men hvor den ei kan
								komme op.»Hvad var det!« sagde den Fremmede og fæstede sit Blik skarpt fremad
									Peter Wik var taus.Atter gyngede Isen under dem, og den hvide Snee fik et graaligt Skjær
								af det fremflydende Søvand »Hvad er det tilhøire, forud?« spurgte Peter
								Wik og dreiede Hestene. En Stang ragede op af Isen. »Her er
								vist et Hul, Fiskerne have hugget; dette seer ud som et Tegn!«»Der ligger ligesom et Huus!« sagde Tjeneren.»Vi kunne ikke være ved Land!« svarede Peter
								Wik med dæmpet Stemme.»Hov!« lød det nær ved, og den samme bøgende Lyd, de før havde hørt,
								klang for deres Øre.Ikke langt fra hvor de holdt stod et Slags Træskuur, halvdækket af
								Snee. Her fandt de Driveren med sit Ungqvæg, det brølede i den kolde
								Luft.»Hvad er det for en Kasse, der er slaaet op?« spurgte Peter Wik. »Slaae I Eder her til Ro?«»Ja, det er vist det klogeste, et Menneske kan gjøre!« svarede
								Driveren. »Her har man dog det Tørre under sig, og vor Herre er ovenover! Herskabet gjør bedst
								i at blive. Der ligger jo Gaarden -« og han pegede paa en Bygning,
								der saae ud som et Bondehuus og laae nogle Skridt derfra.De vare paa den lille, flade Ø Saltholm; kun de høieste Punkter staae
								om Vinteren over Vand og besøges af Jægerne for det rige Harevildt.
								Om Sommeren derimod frembyder Øen herlig Græsning, hvorfor Amagerne
								føre deres Qvæg herover. Alt i Krigens Tid var her og en lille
								Bygning, der i de senere Aar er udvidet til en ret anseelig Gaard og
								beboet af en Familie.Driveren sagde, at der Vinteren over skulde være en Mand der i Huset,
								men der var Ingen at finde, han maatte vel være i Besøg paa Amager
								eller i Sverrig og nu ikke tidsnok vendt tilbage; Huset stod tomt.Vor lille Caravane gjorde Holdt, den forladte Ø var dem en
								Lyksalighedens Frihavn.Fire nøgne Vægge, glindsende af den frosne Fugtighed, frembød det
								Indre. Kjøkken og Stue vare i eet. I en Krog paa det brolagte
								Steengulv stod en uredt, daarlig Seng, som man i en Hast fik bort. I
								Kammeret tæt ved laae en Mængde Tørv; med en Deel af disse og ved
								Hjælp af nogle gamle Brædder fik Peter Wik
								Ild. Vognsæderne bleve bragte ind, de vare prægtige Divaner.Det Hele frembød et Udseende af de eensomme Relais paa Simplonveien,
								naar Sneefog og Uveir nøde de Reisende til der at søge Ly. Kulden
								var stærk nok til at imaginere Bjerghøiden, og saae man ud i den
								graae Sneeluft paa de fremad glidende Hsmasser, der i sælsomme,
								bevægelige Skikkelser giede paa Strømmen, da var det ikke uligt
								Skymasserne, som svømme henad Bjergsiderne.»Det havde jeg ikke troet,« sagde Peter Wik
								leende, »at jeg mellem Sjelland og Skaane skulde have et Eventyr som
								Alb er tus Julius! Kjender Herren den Bog? »Adskillige Søfarendes
								underlige Skjæbner.« Jeg har den i min Kahyt. Sulte kan man ikke,
								saalænge her er baade Ko og Kalv, og tørste ikke heller, naar Sneen
								ligger Alen høi. Enten bliver det aaben Sø, saa Skibe komme forbi,
								eller ogsaa fryser hun sammen, saa vi kunne komme til Amager og
								spise de grønne Urter, vi nu ikke have paa Suppen!«Den Fremmede, Hr. Greve kaldte Gouvernanten ham, syntes ligesaa
								oprømt som den skikkelige Skipper. Gouvernanten tog virksom Deel i
								at gjøre Alt hyggeligt paa det Bedste. Høit oppe paa Hylden stode to
								gamle Leerfade, dem skurede hun i Sneen, og de maatte da tjene baade
								som Malkebøtte og Gryde. Qvægdriveren bragte frisk Melk, og fra
								Vognfoderet kom koldt Kjøkken og to Viinflasker. Ilden knittrede
								lystigt og udbredte Varme, mens Blæsten ruskede i Vinduet, og Sneen
								fygede i hvirvlende Flugt.Christian gik med megen Iver tilhaande, lagde Teppe og Kaabe tættere
								om Naomi, der endnu ikke ret kunde glemme
								sin Skræk; hun sad som et Billed af Marmor og fæstede sine store,
								mørke Øine paa ham. De viste, at den stærkeste Ild kan være kulsort.Peter Wik sad paa Hug foran Skorstenen og nikkede bekjendt til
								Gouvernanten.»Det gaaer jo bedre nu,« sagde han, »end det gik sidst, vi vare
								sammen paa Søen, og da havde man dog reelt Vand under sig; den Gang
								saae Jomfruen anderledes elendig ud, nu gaaer det bedre! Mindst
								havde jeg tænkt, at vi saa snart skulde træffes tilsøes!«»Paa Landjorden ere vi dog ikke langt fra hinanden,« svarede hun.
								»Tæt under vore Vinduer ligger jo Skibet, mangen Morgen har jeg seet
								Dem paa Dækket, og om Aftenen kan jeg høre Deres Violin!«»Saa ere vi Gjenboer i Havnen!« sagde Peter
								Wik.»Det er Deres Violinjeg har hørt?« spurgte Greven. »De er en  meget original Musicus! Phantasier
								synes det! jeg har nogle Gange været stum Tilhører!«»Ja, min Violin er det!« sagde Peter Wik,
								»men Phantasier har jeg aldrig givet mig af med! det er Drengen der,
								De har hørt! han kan ingen Stykker ordentligt, og saa løber han fra
								det ene ind i det andet! Det er, som jeg kalder det, Løverdagsmad,
								plukket sammen fra hele Ugen!«»Er det ham?« spurgte Greven og saae med et Slags Interesse paa Christian. »Der er Genie deri. Du skulde
								have valgt den musikalske Vei, der havde Du maaskee grebet Din
								Lykke!«»Ja saamænd!« sagde Peter Wik. »Men seer
								Herren, naar man kun har Salt og Brød i Huset, saa kan det ikke
								hjælpe, man sidder og speculerer paa, hvilken Steg der vilde smage
								bedre!« og nu fortalte han paa sin Maade, hvorledes han havde faaet
								Gutten ombord»Du er jo en lille Eventyrer!« sagde Greven med et Smiil, idet han
								nikkede til ham. Christian følte sit Hjerte
								banke stærkere, idet han blev betragtet af den fremmede, fornemme
								Herre, men sige et eneste Ord, skjøndt det var ham selv Talen var
								om, vovede han ikke. Vilde dog Naomi blot
								sige: »Jeg kjender ham ogsaa! vi have leget sammen!« men hun blev
								siddende taus og fæstede sine sorte Øine paa ham.Maaltidet, som blev holdt, var efter Peter
								Wiks Sigende prægtigt som et Mikkelsaftens Gilde.Solen var ved at gaae ned, den bræmmede med Rødt de sønderrevne
								Skyer. Skuet over Søen havde noget ganske Egent. Ind imod Sjelland
								var hele den hvide Iisflade brudt i de mest forskjellige Retninger;
								det saae ud som et stort uillumineret Landkort, hvor Floder, Bjerge
								og politiske Grændser ere antydede ved mørkere Streger; en idelig
								Knagen, i Forening med den sagte Bevægelse, bebudede en Forandring
								som den, Søen mod Sverrig allerede frembød; her pressedes sammen
								store Iisblokke, mægtige Plader, der saae ud som støbt Glas; de
								skruedes høit mod hinanden og seilede da paa den grønne, svulmende
								Sø.Den nærmeste Iisskorpe ind ved Land rev sig løs, Strømmen drev den
								ud.»Der er et Dyr paa den!« raabte NaomiEn stakkels Hare var det, ængsteligt stod den tæt ved Iisskrænten  og ligesom maalte Afstanden til den
								faste Bred, som den meer og meer fjernede sig fra. Den seilede paa
								sit Dødsskib.»Det er morsomt at see, hvor den springer!« sagde Naomi, »den kan ikke komme i Land!« Selv tryg, smilede
								hun, som Spanierinden smiler udover Arena.Inde i Huset var imidlertid Alt paa det Bedste gjort istand til
								Natten. Naomi og Gouvernanten fik hver sit
								Vognsæde at sove i; Mandfolkene derimod maatte see at tage sig det,
								som de kunde. Driveren var blevet udenfor, hvor han sad luunt og
								varmt midt imellem sit Qvæg, med Huen ned over Ørene, og drømte
								kongeligt, som Pharao, om fede og magre
								Køer. Greven kom fra sin Aften vandring, Alle sov, undtagen Christian, der sad og holdt Ilden vedlige.»Skal Du ikke sove, min Dreng?« spurgte Greven.»Jeg kan ikke!« svarede han og saae hen paa de Ildbilleder, hans
								Phantasie viste ham i Gløderne. Saaledes havde Gaarden brændt, da
									Naomi blev baaret ud af Vinduet,
								saaledes havde Poppelen og Storkereden glødet! han erindrede Alt,
								som var det igaar, og Naomi havde saa ganske
								glemt det! ikke et Ord havde hun sagt om, at de kjendte hinanden, og
								dog mødtes jo deres Øine, som da de legede med de brogede Blade.
								»Husker Du mig slet ikke?« bævede paa hans Læber, da hun sagde ham:
								god Nat! men Ordene bleve en død Lyd. Og dog kjendte hun ham; hendes
								Tanke havde dvælet ved de samme Punkter, som hans. Hun huskede godt,
								at de havde siddet paa den høie Trappe, og at han der bragte hende
								det store Skræppeblad og kyssede hende paa Mund og Kind, men nu -
								var han en fattig Matrosdreng.Greven rykkede nærmere hen til ham.»Saa det er Dig, som spiller om Aftenen i den mørke Kahyt? Holder Du
								mest af Søen, eller af Musiken?«»Af Musiken!« sagde han med funklende Øine.»Nu, har Du Genie, som jeg troer, da vil det nok arbeide sig frem.
								Sørg ikke over, at Du er en fattig Dreng! det har de fleste store
								Kunstnere været! men bliv ikke stolt, om Du eengang hævede Dig op
								til disse! naar Tusinde tilklappede Dig Bifald, kunde Du let svimle!
								ja,« tilføiede han alvorligere, »man maa have meget Genie, for at
								hæve sig op fra Armod, og meget maa man lære!«»O, Alt vilde jeg gjøre!« udbrød Christian.
								»Alt, hvad man forlangte!«Samtalen syntes at more Hr. Greven; han fortalte om udmærkede  Kunstnere, hvor tung deres Lod
								havde været, ja hvormange der aldrig paa denne Jord havde nydt Glæde
								eller Erkjendelse af deres Storhed; og det var Christian som svævede hans egen Fremtid i sælsomme, men
								beskuelige Skikkelser forbi hans Øie.»O Herre!« udbrød han med dæmpet Stemme og kunde ikke tilbageholde
								sine Taarer. »Jeg kjender slet Ingen i den hele By, som vil hjælpe
								mig! Musik vilde jeg lære! O, jeg skulde tænke over, Nat og Dag, paa
								hvad man sagde mig!« Og han fortalte om sit Hjem, om hele sin
								forladte Stilling.Greven saae paa ham med et deeltagende Blik, og Christian trykkede hans Haand til sine Læber, vædede den
								med Taarer og tilbød sig at tjene ham, børste hans Sko og Støvler,
								gaae hvorhen han sendte ham, naar han kun vilde hjælpe ham til at
								lære, hvad han maatte lære, for at blive en Kunstner som de, han
								fortalte ham om.»Ja, min gode Dreng!« sagde Greven, »det er ikke saa let, som Du
								troer! Desuden maatte Du have meget Genie, og det kan først Tiden
								vise, om Du har! Du maa huske paa, Du er et
									fattigt Barn l Er Geniet hos Dig, saa kommer det nok frem,
								om Du ogsaa maa tumle Dig endnu et Aarstid paa Søen. Per aspera ad Astral der maa Gjenvordigheder
								til, for at luttres. Skal der blive noget af Dig, saa hjælper nok en
								høiere Styrelse, det kan Du være forvisset om, jeg kan desværre ikke
								gjøre noget for Dig, jeg har saamange Andre!« Og han aabnede sin
								Pengepung, gav ham en Sølvdaler med den gjentagende Trøst, at det
								sande Talent altid selv baner sig Vei, trak derpaa Kappen tættere om
								sig og lænede Hovedet op til Muren for at sove.Det var de Icarusvinger han bandt paa Geniets Skuldre; dristigt
								formede Vinger, men af Bly. Ordene vare jo dog et gammelt Thema, som
								fra Slægt til Slægt tonede for Kunstnerens Øre og vil med
								Variationer klinge i Aartusinder, saalænge Verden er den samme, som
								da den gav Socrates Gift og Christus en Tornekrone.Først henimod Dagningen sov Christian ind,
								men snart blev han igjen vakt af Peter Wik,
								som forkyndte, at Vinden havde vendt sig, at Isen var frosset
								sammen, og at man burde benytte det gunstige Øieblik for at naae
								Amager. Slæden blev forspændt og Alt ordnet til Afreisen. Driveren
								drev sit Qvæg foran, thi hvor det kunde gaae over, maatte Isen ogsaa
								kunde bære den lette Slæde med Gouvernanten og Naomi.Toget begyndte. Isen knagede rundtom. Paa flere Steder maatte  man gjøre en Omvei og saaledes
								undgaae de gabende Revner, paa andre Steder stod der Vand, som
								maatte gjennemvades. Naomi præssede af Angst
								Øinene sammen.»Vi synke!« sagde hun til Christian, som
								havde taget Plads bag paa Slæden.»O nei, Gud vil ikke, at vi nu skulle døe!« sagde han.Slæden slingrede nogle Gange; Isen ligesom gyngede, Vandet stænkede
								høit ved Hestens Fodtrin, da knugede Naomi
								sine Hænder om Christians Arm.
								Gouvernanten hældede sig til den modsatte Side af Slæden. Endelig
								vare de paa en mere jævn og fast Iisflade.»See, nu ere vi igjen paa den nye Landevei!« sagde Peter Wik. »Der bliver ingen sørgelig Vise gjort over os,
								uden jeg selv skulde lave den, men det er ikke mit Levebrød! jeg har
								kun leveret et Skriveri, og det staaer ude paa Holmens Kirkegaard
								over min kjødelige Ven: »»1801 stod han og blev staaendes, 1807 laae
								han og blev liggendes.««»Husker Du mig slet ikke?« hviskede Christian
								til Naomi, thi Kirken paa Amager syntes
								at nærme sig, og der skulde de skilles.»Jo!« sagde Naomi, men ligesaa sagte, og
								hendes blege Kinder bleve røde. »Du kom jo ind i Salen til os paa
								min Geburtsdag!«»Men i Svendborg -?«begyndte han.»Ja, dengang!« sagde hun. »Jeg husker det godt! det er længe siden!«
								Hun vendte sig pludseligt til Gouvernanten. »Nu ere vi snart i Land!
								- Du taler ikke til mig! - Hvor det er koldt!« og hun trak Tørklædet
								fast om Kinderne.Christian steg ned og fulgte efter Slæden. Uden at gjøre sig Grunden
								dertil tydelig, følte han sig saa bedrøvet; han havde Lyst til at
								lægge sig paa Isen og sove mange Aar, som Syvsoveren i Eventyret.Nu saae de Mennesker paa Kysten, og snart var al Frygt endt. De vare
								paa den faste Grund, Greven bød Peter Wik
								Penge.»Nei Herre!« sagde han, »det var ikke mit Fartøi, De var paa, og
								skulde der betales, saa blev det nok mig og Hvalpen, der maatte det
								for Æren at have været i saa stort Selskab!«Gouvernanten rakte Skipperen Haanden, og Naomi
								fulgte hendes og Grevens Exempel. Christian
								stod med Hatten i Haanden og saae anden Gang i sit Liv,
								hvorledes Legesøsteren rullede fornemt ud i Verden.»Vi kjøre bagefter paa Støvlesaalerne!« sagde Peter Wik.II- Wir waren Kinder,Zwei Kinder klein und froh;- Vorbei sind die Kinderspiele,Und Alles rollt vorbei. -H. Heine.Det er først i de sidste Aar, at vort Øie er blevet vant til det
								smukke Skue af Hesten i sin naturlige Skjønhed paa Veddeløbsbanen.
								Billedet af dens vilde Flugt over Stepperne er saaledes blevet os
								tydeligere. Een af de meest anskueligtgjørende Skildringer af dette
								Dyr i sin Naturtilstand have vi i Washington
									Irvings »a tour on the prairies.« Han fører os ind i
								urgamle Skove, hvor den vilde Ranke snoer sig fra Træ til Træ, og
								danner et milevidt Hegn, hvorfra man seer ud paa de uhyre Sletter,
								hvor det høie Græs bølger som en Sø, og de vilde Heste i store
								Horder, med flagrende Manke, gnistrende Blik og dristige Spring,
								jage henover Sletterne. Ønsket at de altid maa blive i denne stolte
								Friheds-Tilstand paatrænger sig os. Jægerne kaste Slyngen om det
								stolte, frie Dyr, og det reiser sig med al sin Kraft for at løsrive
								Baandet, men kraftigere Hænder holde det fast; det første Pidskeslag
								falder paa Dyrets Ryg, og skummende og dampende forsøger det sidste
								Gang sin hele Kraft, forgjæves, det kaster sig som død til Jorden;
								et nyt Slag af Pidsken falder, og taalmodigt reiser det sig; bundet
								i en Strikke følger det Pakhesten. Steppens Konge er nu Træl.Der ligger noget Veemodigt i denne Overgang. Fra den vilde Hest paa
								Steppen til det usleste Arbeidsøg for Bondens Vogn er der et
								uendeligt Spring, men een Slægt er det, og paa den mest glimrende
								Begyndelse kan følge en saadan Slutning. Intet Dyr har i
								Skjæbneomskiftelse mere tilfælles med Mennesket. Hesten, som engang
								bar en Konge, blev klappet af hans høire Haand, pleiet paa det
								Bedste, steg ofte ved et Uheld ned til at blive Dragonhest og endte
								tilsidst for Rakkerens Sluffe.Opfyldte med disse Betragtninger, sættes vi i en egen Stemning,  naar vi, paa en klar Frostdag,
								medens Sneen ligger fast og funklende, gaae i Maanskinnet over den
								store Plads i Kjøbenhavn, som bærer Navn af Kongens Nytorv. Rundt om
								Kongestotten til Hest, hvor de colossale Malmfigurer sidde, jager en
								Række af Kaner, der her holde til Leie. Gadedrenge og den simpleste
								Almue give her deres to Skilling, for, som det hedder, en Tour to
								Gange om Hesten. Kanerne ere almindeligviis gamle og høist elendige,
								men den stakkels Hest foran hver endnu ynkeligere; naar Vognmanden
								ikke kan bruge den foran Arbeidsvognen, spændes den for Kanen, og
								udtæret pidskes den nu afsted og kommer skummende og dyndvaad
								tilbage, forat staae i den sviende Kulde, til en ny Kudsk sætter den
								i Flugt; det ender ofte med at den styrter, og det er vistnok den
								bedste Lykke for Dyret.Det var ud paa Aftenen, at disse omtalte Skillingskaner joge omkring
								Malmhesten; Bjelderne klingede, Pidskene smældede og Hurraraab og
								Jublen af de kanekjørende Drenge lød med knaldende Effect. De fleste
								Gaaende gjorde lang Omvei; kun Faa vovede at lægge Veien midt over
								Torvet; de Dristige kastede speidende Blik og gjorde raske Spring
								over de i Cirkler og Ellipser skaarne Baner. Mellem de Dristige var
								en Herre i en stor Kappe, det var Greven. Et Par Kaner var han let
								sluppet forbi, nu kom een med to jublende Matroser og en Dreng;
								forgjæves standsede han, at den kunde jage forbi, den dreiede i det
								samme lige mod ham, Hesten var saa nær, at Fraaden stænkede paa ham,
								men i samme Øieblik laae Dyret paa Jorden, og Kanen, der pludseligt
								standsedes, slingrede om paa Siden, det arme Dyr gispede et Par
								Gange slog sine Øine underligt, smertefuldt op og laae nu død. Folk
								strømmede til, et Par af Udleierne med Pidskene i Haanden indfandt
								sig.»Det var Sonderling, som lagde sig!« sagde
								de, »hun gjør det ikke mere!«Sonderling, Navnet kaldte en forgangen Tid
								tilbage i Grevens Sjæl; levende stod for ham den gamle Familiegaard
								i Byen, hvor den naadige Fru Mama sværmede for Lafontaines Romaner, det smukke Hoppeføl blev derfor kaldt
								op efter Romanen: »der Sonderling,« og den unge Greve fik det paa
								sin Fødselsdag, det var et stolt, et deiligt Dyr; naar han red
								gjennem Svendborgs Gader, kom alle Folk til
								Vinduerne og Rytter og Hest vandt Alles Bifald Den smukke Sara, Jødens Datter, klappede det med sin
								fine Haand, og Dyret holdt meget af Gouvernanten, som hun kaldtes
								paa Gaarden. Det vrindskede høit, 
								naar hun kyssede det paa Hovedet, dog, Rytteren holdt endnu mere af
								den smukke Gouvernante, og derfor maatte hun bort - Det blev en
								sørgelig Historie! - Da den unge Greve siden reiste i Udlandet, gik
								ogsaa Sonderings Lykkestjerne ned, den blev
								solgt paa Sanct Knuds MarkedKunde og maatte det ikke være det samme udmagrede, piinte Dyr, her
								laae? Alle disse Tanker slog i een mægtig Erindringsfunke ud fra
								Grevens Sjæl ved Navnet Sondering, det
								eneste, det endnu havde beholdt fra lykkeligere Dage. Derfor dvælede
								han længere, end han i et andet Tilfælde havde gjort, og mærkede
								heller ikke til den større Ulykke tætved: Drengen, som havde siddet
								i Kanen, var vist kommet til Skade, han blev bragt ind til en
								Barbeer.Fra den kolde Aftenscene ville vi med Greven træde ind i hans
								hyggelige Hjem, hvor Skibet laae udenfor med Snee paa Tougværket. En
								varm Luft, kryddret med Røgelse, mødte den Indtrædende. Voxlys i
								Sølv-Armstager oplyste Værelset, hvis Gulv var belagt med brogede
								Tepper, som det tykke Underlag gjorde elastiske, bløde. Malerier af
									Juul og Gebauer
								smykkede Væggene. Gips-Afstøbninger af den døende Fægter, og
								Romerdrengen, som tager Tornen af sin Fod, stod paa hver Side af det
								Mahogni Bogskab, hvori kun fandtes fornemme Forfattere, det vil
								sige: Goethe, Racine, Swift, men ikke en
								eneste dansk Bog, som man tidt finder saaledes hos vor saakaldte
								høiere Classe en Art Stuebibliothek, der viser Smag, men om denne
								virkelig findes, læres først ved Conversationen. At der desuden stod
								en heel Række »Taschenbücher« var just ikke gode Auspicier. Ind til
								det næste Værelse førte ingen Dør, paa østerlandsk Viis hang her
								brogede Silketepper, som man slog tilside. Værelset var mindre;
								underlige Slyngplanter hang fra Pyramiderne mellem de Damaskes
								Gardiner. Hyazinthens blaae og blegrøde Klokker ringede med Toner af
								Duft. Ved Theebordet, som Gouvernanten bestyrede, sad Naomi og en gammelagtig Herre; Kammerherre
								var han. Thorvaldsen begyndte paa den Tid at
								faae en europæisk Navnkundighed; Kammerherren talte derom.»Jeg har kjendt ham,« sagde han. »Da jeg var Kammerjunker, var han
								Ingenting; men Genie har han, og Aviserne tale om ham. Ja, ved min
								Gud! læser jeg ikke hans Navn i Journal des
									debats! Mennesket bliver celebre,
								men til Kongens Taffel kan han ikke komme, da han ikke er
								Etatsraad!«Paa et Bord tæt ved laae fine Kobbere og Prospecter. Der var de
								fleste italienske Egne, Greven havde besøgt.»Magnifique! magnifique!« sagde Kammerherren. »Det er Genua! der var
								jeg for syv og tyve Aar siden! deilige Fruentimmer er der! og i
								Bologna-! ak ja, Bologneserinderne! hvilke Øine!« Gouvernanten slog
								sine ned Kammerherren hviskede halvhøit: »deilige Fruentimmer! det
								er jo dog dem, man reiser for!«Greven fortalte nu, hvor nær han denne Aften havde været ved at blive
								kjørt over, og sagde, at den stakkels Dreng vist var kommet til
								Skade. »Det lille musikalske Genie!« tilføiede han.»Her i Huset har han givet Concert!« sagde Naomi
								leende. »Tjenestefolkene havde faaet ham ind til sig, han havde
								spillet, og de havde klappet for ham, men Hans
								Kudsk havde været vittig og hængt ham en Kløverknægt paa
								Brystet som et Ordenstegn,« sagde Naomi,
								»det forstod han dog, var at gjøre Nar af ham, og han fik Vandet i
								Øinene, men saa kom Elisa,« hun pegede paa
								Gouvernanten, »og Alt kom i den skyldige Respect!«»Stakkels Dreng,« sagde Greven, »nu kommer han paa Hospitalet.«»Men jeg kan høre ham spille paa Violinen!« sagde Gouvernanten og
								lyttede. »Det er ganske den samme Musik, vi pleie at høre!«Tjeneren blev kaldt ind»Skaf mig at vide, hvo det er der spiller,« sagde Greven. »Spørg om
								den lille Matrosdreng er kommet til nogen Skade ved Kanekjørslen.«Tjeneren kom snart tilbage igjen og fortalte, at Drengen havde
								rigtignok vredet Benet af Led, men det var istand igjen, han stod
								udenfor Døren med Violinen, som han havde sagt, han skulde tage med»Ja, det var ikke min Mening!« sagde Greven. »Nu, godt er det, at han
								er uden Skade!«»Skulde vi ikke see det lille Kunstværk?« sagde Kammerherren. »Frøken
									Naomi siger med sine smukke Øine, at hun
								vil opmuntre den lille Kunstner!«Greven smilte, og et Øieblik efter stod Christian
								paa Strømpesokker, og med Violinen skjult bag Ryggen, inde i
								det oplyste Værelse. Hvor varmt og duftende, hvor rigt og deiligt
								var dog Alt omkring ham. Blomster og Naomi,
								ret som da han krøb igjennem Muren ind i Jødens Have. De vilde høre
								hans Violinspil! han bævede af Glæde.Da traadte i det samme en høi mager Herre ind med et alvorligt,  strengt Ansigt Mørkt og spørgende
								saae han paa Christian, som om han vilde
								sige: hvad gjør den fattige Dreng her!»Det er et lille musikalsk Genie!« sagde Greven og forklarede nu med
								faa Ord BekjendtskabetDen Fremmede saae endnu alvorligere paa Drengen, som Greven
								affærdigede med at ville høre ham en anden Gang; en Sølvdaler blev
								stukket ham i Haanden, men kun halv lykkelig derved, forlod han de
								prægtige Værelser.Tjeneren fik ham ind i Pigekammeret, og nu maatte han der, som igaar,
								spille for Folkene. Alskens Vittigheder faldt, men hans
								Forfængelighed blev dog smigret, og ogsaa her fik han Penge. Han var
								meget glad, da han gik ned af Trappen. Den alvorlige Herre med det
								strænge Blik mødte ham. »De have Dig jo til Nar!« var Alt hvad han
								sagde, og det faldt som ædende Gift i hans Glædes Bæger.Paa Skibet modtog Peter Wik ham med et
								alvorligt Ansigt.»Hvor Satan føiter Du hen?« spurgte han. »Er Du blevet Stadsmusikant?
								Gnide kan Du dernede i Kassen, men ikke oppe for Tallerkenslikkerne,
								ellers faaer Du en Vinge! See, det er Peter
								Wiks Mening!«Stille og bedrøvet gik han ned til sin lille Køie.IIIBlum.Nu, ist sie da?Brand.Die Feenkoniginn - min ja die Feenkoniginn. Das
												leidende Weib, Trauerspiel von Linz.Prie! pour les vierges
												voilees:Pour le prisonnier dans sa
												tour,Pour les femmes échevelées,Qui vendent le doux nom
												d'amour!Victor Hugo.Extremer ere som Cirkelen: hvor de mest skilles fra deres Udgang, der
								mødes de. Ved en kjær Afdøds Grav troe vi just paa UdødelighedJust her, hvor Virkeligheden greb forstyrrende ind mellem alle Christians Forhaabningsbobler, blev hans
								Tillid til disse stærkest Hine Kunstnere, om hvem Greven, den Nat,
								de vare sammen paa Saltholm, havde fortalt ham, spøgede i hans
								Hjerne.To Bøger havde han læst denne Vinter: Albertus Julius og det gamle
								Testament; begge vare ham Sandhedens ufeilbarlige Ord, og i begge
								blev Kamp og Hindring lønnet med Lykke. Albert
									Julius fandt den paa sin Klippeø; Bibelhistorierne, der jo
								vare Guds egne Ord, sang den samme Trøst. Hyrdedrengen, den fattige
									David, blev Israels Konge,_/o6 fik
								Sundhed og Rigdom som før, den onde Haman
								kom i Galgen, medens Esther bar
								Guldkronen ved sin kongelige Herres Side.»Det sande Genie baner sig altid Vei!« havde Greven sagt. »Gode Gud!«
								bad Christian med barnligt Sind, »giv mig
								sandt Genie, jeg vil kun bruge det til Din Ære!«Mangen Time stod han i de stjerneklare Aftener og saae med Andagt og
								Fortrøstning paa de glimrende Punkter deroppe. Astrologerne meente,
								at Stjernerne havde Indflydelse paa os, som vandre under  dem. Den Tro har nu tabt sig, det er kun
								Stjernen paa Menneskenes Bryst, der kan vise en saadan Kraft. Christian haabede Hjælp fra begge, fra dem
								deroppe og fra Greven, hvis Stjerne blinkede ligesaa prægtigt, ak,
								men den udeblev.En Aften sad han saaledes tankefuld i den mørke Kahyt; han faldt i
								Søvn og drømte da forunderligt levende om Een, vi næsten have glemt,
								eller de Fleste maaskee vilde glemme: Steffen-Karreet. Hun førte ham ved Haanden over et
								udtørret Øde, hvor Jorden havde slaaet dybe Revner, saa de ved hvert
								Skridt vare nær ved at falde, og de kom ind i en deilig, blomstrende
								Have, hvor Alt var Musik og Glæde. Hun gav ham en Violin af Sølv, og
								da Buen gled over Strængene, klang den høit over de tusinde andre
								Instrumenter; han vaagnede op ved den stærke Klang og fandt Trøst og
								Glæde i sin Drøm; hun, hvis Billede Greven havde fortrængt,
								foresvævede ham igjen som en god Engel. Hun havde vel ikke givet ham
								Penge som Greven, men hun havde anderledes hjerteligt trykket hans
								Haand og kjærligt seet ham ind i Øiet Det greb ham forunderligt, i
								samme Øieblik at høre paa Kahyttrappen en Stemme, der ganske klang
								som hendes! Kom hun alt, som en god og mægtig Fee, for at føre ham
								til Ære og Lykke. Han vilde have styrtet hende imøde, men hun var
								ikke ene; Matrosen fulgte med Denne spurgte høit, om her var Nogen
								inde; men en forunderlig Angst bandt Christians
								Tunge.»Hvad har Du at sige mig?« spurgte Matrosen.»Det vil komme an paa Dig,« sagde hun, »om en Krop og en Sjæl skal
								gaae i den evige Slamkiste.«»Er Du blevet en af de Hellige?« spurgte Matrosen leende.»Jeg maa sige Dig Alt, hvad jeg har paa mit Hjerte!« sagde hun med en
								underlig brudt Stemme. Christian lyttede,
								thi om ham var det vist hun vilde tale.Vi ville ikke vende os bort og behøve det ei! See vi i Havens Gange
								en af de hæslige store Skruptudser med deres slimede Krop tungt
								hoppe henad Jorden, da væmmes vi ved denne Skabning, men naar den
								forfølges af en Fjende eller mishandlet udstøder sit eensformige
								Skrig, da røres vi, Væmmelse bliver Medlidenhed, hvor mægtige maae
								ikke disse to Extremer være, naar det er en Skabning af vor egen
								Art, de udtale sig over. Vend Dig ikke bort, fordi det ei er i de
								dandsende Odaliskers Række, under Palmernes Skygge, ved den  svulmende Ganges jeg viser Dig
								hende. Vend Dig ikke bort, fordi det er i den lave Kahyt i et
								Koffardiskib, og ei ved et glimrende Hof, hvor Grever og Hertuger
								beile til et Blik af den kongelige Bolerske. Det er Lasten paa sit
								nederste Trin, fordi Armod er dens Klædebon; ikke i Guld og Silke
								skal Du see den, men i sin Elendighed, see den, naar den som
								Basilisken skuer sig selv i Speilet, og hver Nerve brister. Der er
								noget tragisk-rystende i at see den menneskelige Natur nedværdiget
								til Dyret, og der i sin Undergang begribe, at den var skabt i Guds
								Billede. Lyksalig Du, som fik et Hjem, hvor Blufærdighed ikke forlod
								Dig. Det havde hun ikke. Hvilken Gift kan ikke Mandens søde Ord
								dryppe i en Qvindes Sjæl, og hun indvies til Skjændsel. Havde Du for
								atten Aar siden seet den slanke, fjortenaarige Pige, med den rene
								Livslyst i de klare Øine, da vilde Du have tænkt paa Semele - Ja Semele ventede Jupiter
								i al sin Majestæt, og Elskeren kom, - men ikke som Solen, der
								varmer, men som Ilden, der brænder, og hun blev Støv i hans Arme,
								fortæller Mythen. Støv, Jord blev SkjønhedsbilledetVi troe ikke længer paa Spøgelser, vi troe ikke paa, at de Døde svæve
								ved Midnat i deres hvide Liin om os Levende. I de store Stæder see
								vi dem. I Maaneskinnet, naar den skarpe Vind blæser over Sneen, og
								vi svøbe os tættere ind i Kappen, see vi qvindelige Væsener,
								hvidklædte, i Sommerens lette Dragt, svæve vinkende forbi. Gravens
								giftige Dunst aande disse Skikkelser; tro ikke Sundhedsrosen paa
								Kinden, Dødningehovedet er malet; Smilet er Fortvivlelsens eller den
								Berusedes. De er døde, men skrækkeligere døde end vore Døde. Sjælen
								jordede de, Legemet gaaer og spøger; som Vampyren søger det efter
								Menneskeblod for at næres, derfor klynge de sig fast til den
								berusede Almuesmand, til den raaeste Karl, ved Synet af hvem selv
								Manden væmmes. De ere frygtelig ulykkelige Aander, der ikke ved
								Daggry stige i deres Grav, nei, da komme Fortvivlelsens Drømme og
								sidde som en Mare paa Brystet og synge om Menneskenes Foragt, om et
								bedre Liv alt her paa Jorden, og Taarerne strømme over de malede
								Kinder, og for at jage Drømmene bort, gribe de Bægeret; Giftens
								Dødsmærker staae da tydeligere næste Nat, naar de atter spøge. »Red
								mig! endnu er jeg kun skindød, enkelte Øieblikke føler jeg endnu,
								hvor min Sjæl lever i mig!« raaber tidt en af de Ulykkelige, men
								skrækkede flye de bort, som høre Stemmen fra Graven, og hun,  den Halvdøde, har ei Kraft til at
								hæve Forholdenes Kistelaag og Syndens tunge Jord, som trykker.»Red mig!« var ogsaa det første Ord, Christian
								hørte i Kahytten af hende, i hvem han saae en formuende, ædel
								Dame, og hvem vi kjende som et af hine Nattens Syner. »Jeg er i
								Dyndet!« sagde hun, »Ingen agter mig! jeg gjør det jo ikke selv! red
								mig, Sørenl jeg har ærligt givet Dig af mine
								Penge! fyrgetyve Daler eier jeg endnu! gift Dig med mig! tag mig
								bort fra den Elendighed her, før mig et Sted hen, hvor Ingen kjender
								mig, hvor Du ikke skal have Skam af mig! jeg vil trælle for Dig, saa
								Blodet springer ud af mine Neglerødder! O, tag mig med Dig! om et
								Aar kan det være for sildigt!«»Dig skulde jeg føre til mine gamle Forældre?« sagde Matrosen.»Jeg vil kysse deres Fødder, de maae slaae mig, og jeg skal
								taalmodigt taale hvert Slag! Jeg er allerede gammel, veed jeg nok,
								snart de otte og tyve, men det er en Barmhjertighedjeg beder Dig om!
								Gjør Du det ikke, saa gjør Ingen det, og da maa jeg drikke, til mit
								Hoved brister, og jeg saaledes glemmer, hvor elendig jeg har gjort
								mig selv!« Hun klyngede sig til den smudsige Matros.»Er det det Vigtige, Du vil fortælle mig!« og han stødte hende bortDisse Taarer, disse Suk, forenede med Fortvivlelsens Ord, trængte
								gjennem Christians Hjerte; et Drømmebillede
								slukkedes, og han saae Skyggesiden af en VirkelighedHan var igjen ene.Nogle Dage efter skulde Isen hugges løs i Canalen. Matrosen og Christian hug Øxen dybt i den faste Iis, og
								den sprang i store Flader. Noget hvidt Tøi hang fast i Iismassen.
								Matrosen gjorde Aabningen større, og der laae en Qvinde, hvidklædt,
								som til Bal, Ravperler om Halsen, Guldringe i Ørene, og Hænderne
								foldede, knugede fast over Brystet: det var Steffen-Karreet.Christian kunde ikke glemme dette Syn; det var Slutningsbilledet af
								hiin Aftens Historie. Hvad havde ikke Gudfaderen lært ham den sidste
								Time, de i Svendborg vare sammen: »Tag for Dig af Glæden, mens Du
								kan, at Du ikke som Gammel skal græde over, at Du ingen Synder har!
								bedre er det, at have nydt Livet formeget, end siden i Eensomhed at
								maatte sukke over, at man ikke nød det, mens man kunde!« Han begreb
								nu det Dæmoniske i Ordene, klyngede sig til sin Gud og bad et:
								»Frels os fra det Onde!«Hiin Aften, efter Besøget, havde hun ladet sig glide ned i Furen
								mellem Isen og Skibet Fortvivlelsens Brand var slukket i den kolde
								Strøm. Christian haabede ikke mere paa sine
								Drømme. I Verden var ingen Feer, som i Eventyret.IVLeb wohl, - ich wandre von hier!Vergebens! Es regt sich keine Gardine;Sie liegt noch und schläft und träumt von mir.H. Heine.Gjennem Blomstens tætte Blad bryder Lyset frem i Farver, her rødt,
								der blaat, hver Farve, vi kjende; med samme Kraft lyser Guddommen
								fra alt det Skabte; som Lyset i Blomsten straaler dens Almagt frem i
								den hele Skabning. Alt er et Underværk, som vi ikke begribe, men
								vænnes til og da finde almindeligt. De digtede Eventyr faae deres
								Overnaturlighed kun ved Kjædens Overbrydning, ved Mangel paa den
								vise Orden, vi daglig have for Øie i det større, guddommelige
								Eventyr, hvori vi selv leve.»Her i Verden er det ikke som i Historierne, man har fortalt mig!«
								sukkede Christian. »Her ere ingen mægtige
								Feer!« Men her er en Gud, som er mægtigere; om hans Viisdom
								fortæller det Skabte omkring os, og hans Godhed det Skabte i os.»Om fjorten Dage,« sagde Peter Wik, »skal vi
								see at faae Mutter igang igjen! nu har hun havt Vinterfornøielse nok
								i Kjøbenhavn!«Tilbage til Svendborg skulde de; det var alt den første Marts. Christian følte en sælsom Angst, en
								brændende Ulyst ved Tanken om at skulle see Hjemmet igjen.
								Erindringen derom syntes ham en hæslig Drøm. I Kjøbenhavn maatte han
								blive, her kom dog vist engang Lykken ham imøde. »Naar jeg gaaer i
								Land og ind i den Hvirvel af Gader, hvor skal man da kunne finde
								mig? Det maa være den sidste Dag jeg gjør det, da bliver der ikke
								Tid til at søge. Men hvem vil tage sig af mig? Dog, naar jeg er
								reent forladt, kan man jo dog ikke lade mig døe, og det vil Gud
								heller ikke!«Medens denne Beslutning alt mere og mere modnedes i hans Sjæl, følte
								han tillige ret nagende, hvor utaknemmeligt det var imod Peter Wik, der havde været saa god og
								kjærlig imod ham; denne Anger bragte ham til at vise en endnu større
								Iver for at behage Manden.»Maaskee Greven venter alene paa, at jeg skal gjøre et saadant
								Skridt, for ret at overtydes om, hvor stor min Lyst er! Gjør jeg
								det, da vil han hjælpe mig.« Denne Tanke var en vigtig Fornuftgrund.
								Saaledes kom han da til den Beslutning, at Natten før Skibet skulde
								hales ud, vilde han forlade det. Vor Herre sørgede nok for Resten.Det var den sidste Eftermiddag Skibet laae i Havnen; Christian stod ved Ankeret og saae op paa
								Huset, hvor Naomi boede. De prægtigste
								Foraarsblomster fyldte Vinduet Sydafrikas Pragtvæxter have ikke
								rigere Farver for den Fremmede, end disse havde for vor lille
								Søfarer. Midt i sin Armod, i Begreb med at blive endnu mere forladt,
								end han var, udmalede han sig, hvilket prægtigt Slot han vilde
								bygge, naar han blev rig, hvorledes hvert Vindue, som disse, maatte
								prange med Blomster, og Naomi skulde sidde
								paa Silke og Guld midt i al denne Deilighed Nu tænkte han igjen paa
									Peter Wik, og at det var den sidste
								Aften de vare sammen. Det laae ham som en Steen paa Hjertet.»Har Du faaet Pip, ligesom Hønsene?« spurgte Peter
									Wik. »Nu kommer Du jo hjem til Svendborg! Og Luzie vil tage fornøiet imod Dig. Hende
								holder Du jo dog af?«»Ja, meget!« sagde Christian, og den
								Spænding, hvori han var, gav sig Luft i Graad»Hvad Satan græder Du nu for?« spurgte Peter
								Wik. »Du er nok ladet med Saltvand! jeg kan ikke have Dig paa
								Fartøiet, det har jeg tidt nok tænkt paa!«Christian blev brændende varm. Forlade Peter Wik havde vistnok været
								hans Tanke, men at denne vilde forlade ham, give slip paa ham, nei,
								det var aldrig faldet ham ind. Ordene indjog ham derfor en stor
								Forskrækkelse.»Jeg kaster Dig ikke overbord!« sagde Peter Wik
								og trak ham venligt hen til sig. »Du er en god Dreng! Jeg er
								kommet til at holde af Dig, men Søen har Du ikke Lyst til, det har
								jeg for godt mærket!«Christian ønskede at kunne modsige ham.»Du skulde nu egentlig have en Visker!« sagde Peter Wik, »for Du kunde gjerne sige til mig, hvad Du
								gaaer og brygger paa! Jeg har længe tænkt paa at tale med Dig om
								det, men jeg har ikke været oppe! nu skal Du faae det saa varmt, som
								jeg har det!«Vidste Peter Wik alting? Vidste han, at Christian denne Nat vilde liste sig fra
								Skibet. Synderen med den tunge Samvittighed saae mod Jorden.»Den Nat vi vare paa Saltholm,« blev Peter
								Wik ved, »da Du sad og pirrede i Ilden og havde Passiar med
								Greven om at blive en Fandens Karl, da sov Peter
									Wik ikke, fordi han lukkede Øinene. Jeg hørte nok alt det
								Vrøvl, han satte Dig i Hovedet, og som Du var dum nok til at troe
								paa! jeg hørte ogsaa nok, hvordan Du holdt Skriftemaal og gav
								Ansøgning. Det var inderlig simpelt af Dig! Da fik Du ogsaa Din
								Afsked af mig. Jeg kan ikke bruge Dig! men derfor skal Du ikke gaae
								for Lud og koldt Vand. Sende Dig til Dine Forældre bør jeg ikke,
								nei! jeg vil sætte Dig til Hr. Knepus i
								Odense, han er en Mand, som kan lære Dig Noget, han forstaaer sig
								paa Musik, og saa skal vi see, hvad Du duer til.«Christian trykkede hans Haand.»Naar Du bare vil lade være at pibe!« sagde Peter
									Wik. »Kan der blive Noget af Dig, saa skal det fornøie mig,
								men Matros duer Du ikke til!«Christian kunde græde ved Tanken om, hvad han denne Nat vilde have
								gjort; det laae ham tungt paa Hjertet, men han vovede ikke at
								skrifte sin Synd. Musik skulde han lære, Musik skulde han leve for!
								hans høieste Ønske skulde blive opfyldt, og Hjælpen kom fra Peter Wik, just ham, hos hvem han aldrig
								havde søgt den. Han knælede i den mørke Krog, kyssede i Luften og
								takkede den gode, kjærlige GudVed Daggry skrabede Touget hen af Bolværket, Luzie haledes ud af
								Havnen. Christian saae med et glad og dog
								veemodigt Blik op til Naomis Vinduer. »Idag
								taler vist hun, Greven og de Alle deroppe kun om, at vi ere borte!«
								tænkte han. »Den stakkels Steffen-Karreet,
								som saa gjerne vilde seile hjem med os!«Og Skibet gled ud af Havnen. -- »Vor Skipper er borte!« sagde Gouvernanten, da hun saae ud af
								Vinduet. »Der ligger en ny med bornholmske Uhre.«»Det er godt!« sagde Naomi, »saa er da
								Drengen borte med! han var saa paatrængende, saa næsviis -! jeg har
								som lille Barn seet ham, hans Forældre boede tæt ved os, da legede
								han engang med mig. Nu er der gaaet mange Aar siden, og saa styrter
								han lige her ind i Stuen. Han er bestemt ikke rigtig klog! Du veed
								ikke, hvorledes han plagede mig paa Isen, da vi kom fra Skaane! Det
								har virkeligt bedrøvet mig Noget, at jeg har maattet være saa
								uvenlig imod ham, men jeg kunde ikke Andet!«»Det var dog interessant, om han var et stort Genie og kom til at
								vise det! Claus Schall, som har componeret
								den smukke Musik til Galeottis Balletter,
								var en fattig Dreng, der kom paa Theatrets Dandseskole, blev
								Figurant og er nu en berømt Componist!«»Det er som i en Roman!« sagde Naomi, »men
								jeg vil have, at de skulle blive ulykkelige i Slutningen af deres
								Liv. Det er saa interessant!«VOg er det ikke smukt, saa er det ganske sandt. WesselVi ville nu begive os til Fyens gamle Hovedstad Odense; den havde da noget mere Eiendommeligt, end vi nu
								see. Her var dengang flere gamle Gaarde med tykke Mure, Basreliefs
								over Vinduerne, solide Trapper med Graasteens Rækværk og et klodset
								Kobbertag over, spiget fast i Muren. Paa et Huus saae man de tolv
								Apostler udskaarne i Træ; paa et andet, characteristiske Hoveder,
								som vrængede med Tungen fra hver fremstaaende Bjelke; adelige
								Vaabener prydede Muren; rigtignok manglede Byen da een
								Eiendommelighed, den nu frembyder, og som vist er ganske egen,
								nemlig Maaden, hvorpaa de pynte deres Afdødes Grave. Træder man ind
								paa St. Knuds Kirkegaard, da kan man ikke
								bruge Digterens Ord: »let bolge Græsset over vore Grave!« Alle Grave
								her ere brolagte, ganske som man brolægger en Gade. De Efterlevende,
								som ret ville vise Omhu for deres Dode, sørge for at Brolægningen
								holdes vedlige og hvert lille Græsstraae bliver bortluget.Som sagt, denne Eiendommelighed manglede endnu 1816, det Aar, vi for
									Christians Skyld besøge Odense; men
								flere af Husene havde da deres gammeldags Udseende temmelig
								ubeskaaret; Karnapperne tittede romantisk frem med de
								spidsborgerlige Madamer, og da flyttede Laugene endnu Skildt med
								deres Harlequin i Spidsen; hver Paaskemorgen gik Almuesmanden ud paa
								Nonnebakken, for at »see Solen lege, fordi Christus var opstanden.« Næsten altid var der rigtignok en
								Sky for, saa at man ikke fik Legen at see, men Enhver troede i
								Hjertet, at Solen havde leget bag Skyen.Een af de mindst anseete Kirker i Odense, er St.
									Hans's, og dog er det om denne, at Almuen lader Sybille, der besøgte Kong Salomon, have spaaet, at den engang, naar den var mest
								fuld af Mennesker, skulde synke; et Galleri forbinder den med
								Slottet, hvis Have  grændser op til
								Kirkegaarden; paa denne ligge endeel beboede Huse, af hvilke eet var
								beboet af Hr. Knepus. En rødbruun Dragt,
								bestaaende af Knæbuxer, Vest og Kjole, hvori prangede en Rad store
								Metalknapper, var hans sædvanlige Klædning; Paryk med Pidsk, en
								lille trekantet Hat og en stor Stok med en prægtig Ravknap udgjorde
								Emblemerne. Paa den Tid havde Odense endnu et Par saadanne
								udmunderede Skikkelser fra et foregaaende Aarhundrede. Hr. Knepus tillod ikke, at man bankede og
								børstede Tøiet; det kunde nok blive ødelagt alligevel, sagde han;
								ved første Møde fik man strax Begreb om disse hans Anskuelser. Det
								var sidst i April, at Christian, med sin
								lille Byldt under Armen, og med et Anbefalingsbrev fra Peter Wik, stod her paa Steentrappen og
								bankede med Jernhammeren paa Døren, som altid holdtes lukket. En
								slank Madame med flagrende, men noget smudsige Kappebaand lukkede
								op; det var Madame Knepus. »De er nok Peter Wiks Pleiesøn!« udbrød hun, trykkede
								hans Haand og med en Strøm af Veltalenhed førte hun ham gjennem
								Gangen, hvor Kosten havde gaaet over, men ikke ganske taget bort;
								dog var der strøet frisk Sand ovenpaa. To gamle Epitaphier, kjøbte
								ved Graabrødre Kirkes Nedbrydelse, og nogle Liigstene, pyntede den
								nøgne Muur; man vidste ikke ret, om man kom ind i et Capel eller i
								et Vaaningshuus.»Vi leve et stille Liv!« sagde hun, »Skyttelauget og Kongens
								Fødselsdag ere de to eneste Feste, Knepus
								tager Deel i, han har sin egen Morskab, som De vil see!«Nu kom Manden selv; han havde en smudsigguul Nathue paa det aldeles
								skaldede, spidse Hoved, og en noget snever Frakke med Slag, der
								gjorde Tjeneste som Slobrok og blev ved et Læderbelte holdt fast om
								Livet; kun et Par Underbeenklæder bedækkede hans tynde Been.Ægteparret sagde gjensidigt De til hinanden.Madame Knepus havde for Christian arrangeret Qvistværelset ud til Slotshaven. Det
								var jo rigtignok Husets Bibliothek og Forraadskammer, men man maatte
								hjælpe sig, som man kunde, thi at lade ham sove i Værelset op til
								hendes, fandt hun gik ikke an, da han var et ungt Menneske, som
								kunde voxe, og man skulde aldrig give Anledning til Folkesnak.
								Altsaa maatte han op i den ene Qvist; Hr. Knepus
								sov i den anden.Alt Klokken otte, Vinteraften, som det endnu blev regnet for at  være, gik han tilsengs, for, som
								det hed, at staae tidlig op. Madamen og Pigen maatte et Qvarteer
								efter indfinde sig, Christian var alt denne
								Aften med og indviedes i det Originale.Væggene rundtom vare overklinede med Carricaturer og behængte med
								alleslags Instrumenter; paa et Par Hylder laae Børnelegetøi, men
								den, for hvem dette var bestemt, Barnet, Hr. Knepus selv, laae i Sengen; foran denne stod et Bord med
								et Fyrfad, hvorover dampede en lille Bolle. Alt som han drak af sit
								Glas, kigede han i et Perspectiv; Pigen maatte passe, at Billederne
								skiftede om, naar han nikkede; Madame Knepus
								læste imidlertid høit af en tydsk Classiker. Det kaldte Hr. Knepus sine »kindische Stunden«, og disse
								havde han hver Aften. Først naar han træt lagde Hovedet tilbage i
								Puderne, og Madamen under Oplæsningen intet Svar fik paa sit:
								»Schläfst Du, mein Lämmchen?« listede hun og Pigen sig ned, og man
								var sin egen Herre.Hr. Knepus laae, som sagt, i Sengen, og da de
								nu i Aften vare saa mange, foreslog han, at de skulde lege Panteleg,
								han i Sengen og de Tre paa Gulvet, og det var inderlig morsomt. Christian blev dømt til at kysse Madamen
								under et stort Teppe, som Hr. Knepus kastede
								over dem; Christian lukkede Øinene og gav
								sig Gud i Vold. Herefter fik han sit Glas Punsch og gik tilsidst i
								den gladeste Stemning til sit lille Soveværelse. Dette var et lavt
								Kammer under det skraae Tag, som ret godt var panelet; det erindrede
								betydeligt om Peter Wiks Kahyt. Det største
								Rum herinde indtog en stor Reol med Bøger, hvoriblandt fandtes Wielands Værker og Schulz's Handbuch der Physik, de øvrige gave sig kun af
								med det Musikalske. Et gammelt Epitaphium med alle sine udskaarne
								Helgener, som havde pranget i en Begravelse i Graabrødre Kirke, men
								ved dennes Nedbrydelse var kjøbt, stod som et Slags Skjærmbrædt for
								Enden af den temmelig korte Seng, der syntes sammensat af et
								Deigtrug og en Lænestol. Bag Epitaphiet hang en røget Lax og nogle
								Bundter Spedelys, tæt ved stod en Fjerding Smør. To Stole og et Bord
								udgjorde det øvrige Ameublement.»Nu har jeg gjort det saa nydeligt!« sagde Madame Knepus. »I Bordskuffen kan De have Deres rene Tøi og her
								under Sengen er et Tornister til det Skidne. For Orden er en god
								Ting. Hr. Knepus gaaer nu alletider ned ved
								Posten, naar han vil vaske sig, men et ungt Menneske skal have det,
								som det er Skik og Brug! Her er en Ølflaske med Vand; De kan helde
								det over Hænderne ud af Vinduet! Siden skal vi  nok faae et Vandfad Vore Speile ere for
								store til Værelset, derfor maa De hjælpe Dem med denne Æske; der
								sidder et Glas i Laaget Klokken sex faaer De Kaffe paa Sengen, før
								skal De ikke staae op!«Christian var nu ene i sit nye Hjem og følte sig saa glad og rolig;
								nu var han paa den slagne Vei til sin Lykke. Han aabnede Vinduet og
								saae i det klare Maaneskin over den lille Gaard ind i Slotshaven.
								Mellem de tykke, gamle Træer laae en grøn Plads med en stor Dam,
								hvorpaa flød to Svaner; yndigt bøiede de deres lange, hvide Halse
								tilbage over Ryggen. Alt var saa uendeligt stille, Maanen skinnede
								paa Vandet, hvor Svanerne svømmede. Han saae paa dem, han erindrede,
								hvad han allerede havde oplevet, og Verden syntes ham igjen et
								Eventyr; Svanerne paa Vandet i den stille Eensomhed vare Feer, som
								kjendte hans Lykke og TaknemmelighedFra næste Morgen blev Christians Tid inddeelt
								paa det allerviseste; udenfor Huset nød han med nogle andre Drenge
								den almindelige Skoleunderviisning, og hjemme maatte der studeres i
									»Tørks Generalbasschule«. Orden maatte
								der være i Alt, meente Hr. Knepus, og Orden
								var efter hans Anskuelse Sjælen i hele Huset. Kun paa bestemte Tider
								kom han ind til sin kjære Halvdeel, og da spandt, bandt eller syede
								hun; det vil sige: hun spandt, bandt eller syede netop kun i de
								Minuter, han var der, thi saasnart han forlod Stuen laae Sytøiet, og
								standsede Rokken; en fattig Kone spandt da det Garn, som Madamen
								siden viste frem som sin Huusflid; men hvorfor skulde hun, som hun
								sagde, ikke unde den fattige Kone det Par Skilling? Hvorfor skulde
								hun tage sig Livet saa haardt? Hun læste imidlertid Romaner fra Limkildes og Hempels
								Leiebibliothek og fulgte med Literaturen, saa godt det lod sig
								gjøre i en Provindsby.Christian var i fuld Virksomhed, og til denne hørte at følge Hr. Knepus paa Fiskeri og i al Hemmelighed at
								hjælpe Madamen med at stille Straa for Døren; saae hun siden at
								Straaet var vendt, da vidste hun, Pigen havde været paa Lystighed
								Selv havde han faaet op paa sit Kammer et gammelt Claveer, paa hvis
								indvendige Laag man saae Hyrder og Hyrdinder dandse til Fløite og
								Skalmeie. Ak, hvor gjerne vilde han ikke, selv kun med een Haand,
								have spillet en rask, jublende Melodie, men Choralnoderne viste
								deres store Hoveder og sagde som Hr. Knepus:
								»immer langsam! immer langsam!« Bach og Handel, Navne, han aldrig før havde hørt,
								klang nu ideligt som musikalske Helgener for hans Øre. O, hvor der
								var meget at høre, meget at lære.I Juni Maaned indtraf den ene Fest, i hvilken Hr. Knepus tog Deel, dog kort iforveien skabte Tilfældet en
								ny, som ikke maa forbigaaes, da den laae udenfor Regelen, ja udenfor
								alle Regler: det var et Slags Renselsesfest, som gjorde Epoche der i
								Huset, ja i hele Nabolaget. Der blev, efter flere Aars Hentyden
								herpaa, gjort reent i Hr. Knepus's Værelse,
								og Udbyttet var saa stort, at det gik i flere Truge, hvilket vakte
								stor Latter hos Herskabet selv, ja Madamen inviterede to Nabokoner
								ind for at see Snauset, og ved denne Leilighed fik de Kaffe.Men det var om den større Fest: Skyttelauget, vi ville tale; det har
								endnu til vore Tider beholdt i Odense al sin Eiendommelighed. I den
								tidlige Morgenstund marcherer med tyrkisk Musik de respectable
								Borgere ud af Byen. Æreporte ere opreiste, Byens saakaldte
								Vesterport bekrandset og smykket med Indskrifter. Alle Skoler og
								Værksteder have Frihed, og mod Aften, naar Indtoget skeer, findes
								alle Vinduer i Hovedgaden opfyldte med Tilskuere.Just paa denne Festens Dag kom Peter Wik til
								Byen, for at besøge Hr. Knepus og Madamen,
								eller egentlig for at see, hvorledes det gik Christian.»Jeg har fra Stettin,« sagde han, »et lille Anker 01 til at forgylde
								indvendig med, og saa lidt Knas i Bøtten til Madamen! Det er nok
								tolv Aar siden, jeg var her sidst, og ikke endnu en lille Knepus her i Huset! han kan vel komme, men
								da skal han ogsaa hedde: Hurra for Mutter!«Madamen lo høit.»Knepus er i Dag til Skyttelaug!« sagde hun, »der maa De ud med mig!«»Der gaaer nok flere Huller paa Flasken end paa Skiven!« sagde Peter Wik. »Hvor staaer man sikkrest derude?
								Jeg tænker op til Skiven, udenom faaer man nok alle Kuglerne ind i
								Tyndstegen! Men siig mig engang Noget om Drengen! han fører sig vel
								godt op?«»O, han er saa god og dertil saa inderlig uskyldig! det mangler
								ikke!«»Manglede det, saa skulde jeg mangle ham med Manglestokken!« sagde
									Peter Wik.»Nu er han paa Skyttelauget! De skal see, hvor pænt den grønne Sløife
								klæder ham paa Kasketten! Han er den af Drengene, maa jeg sige Dem,
								som bærer Kongegevinsten, Sølvpokalen, foran Toget. Der har været en
								stor Strid, for en Søn af Kronprindsen fra forrige  Aar, det vil sige, en Søn af den, hvis Skud
								var nærmest Kongeskudet, søgte ogsaa om at bære Pokalen, men Knepus har seiret; hans Eleve bærer den!«I samme Øieblik kom Pigen aandepustende ind i Stuen: Vaskerkonens
								lille Dreng havde været der, for at sige, at hans Moder havde hørt
								af Vægteren, som gik derude ved Snoren, at Hr. Knepus havde skudt lige ved Siden af Prikken, og at Ingen
								uden Bøssemageren kunde skyde ham over, og Bøssemageren havde skudt
								udenfor; Hr. Knepus blev Konge.»O nei!« sagde Madamen inderlig glad, »han maa heller blive
								Kronprinds, for det koster saa meget at være Konge, da skal han
								traktere! Kronprindsen faaer en Potageskee, og den trænge vi til!«»Saa maae vi derud!« sagde Peter Wik. »Jeg
								fører Dronningen!« han tog Madamen under Armen. »Vi gaae saa smaat!
								mit Beentøi er just indrettet paa at følge Processioner!«Henimod Aften saae man alle Vinduer opfyldte med Mennesker.
								Skydningen var forbi, og ved een eneste Auction blev nu den
								gjennemskudte Skive solgt og derpaa, efter gammel Skik, overladt
								Byens Gadedrenge at bære hjem. Sex af de største og stærkeste toge,
								efterat have drukket deres Snaps, Skiven paa Skuldrene, to modige
								Kammerater sprang ovenpaa, plyndrede Æreportene, og, smykkede med
								Guirlanderne og Inskriptionerne, bares de i Triumph; hele den øvrige
								Vrimmel af Drenge fulgte jublende efter med grønne Grene i Hænderne;
								tilsidst sluttede de sig i dobbelt Række for at modtage det
								respectable Borgerskab. Dette nærmede sig med fuld Musik.Skivekongen og de to, som efter ham havde skudt bedst, Kronprindsen
								og Arveprindsen, med store Baand, besatte med Sølvplader, over
								Skuldrene, gik forrest. Drenge bare Gevinsterne foran dem. Christian holdt stoltelig Pokalen foran Hr.
									Knepus.»Det er min Mand!« mere kunde Madame Knepus ikke sige.»Ja, nu har han Pokalen!« sagde Peter Wik,
								»nu maa han skjænke i for de Andre.«Christian saae fornøiet op til alle Vinduer og ud over den bølgende
								Menneskevrimmel.Paa Steentrapperne stode Folk pressede sammen som Humlekopper, og
								alle Ansigter straalede af Glæde. Ved et Hjørne var Trængselen meget
								stor, og midt i den ragede en Mand frem med et blegt,  sygeligt Ansigt, han stirrede stift paa Christian og nikkede bekjendt til ham.»Herre Jesus!« aandede Drengen og slog Øinene mod Jorden. Det var jo
								hans Fader, han saae, hans Fader, der var faldet i Krigen! Endnu
								engang stirrede Christian derhen. Ja, høit
								paa Hjørnetrappen, ragende ud over de Andre, stod hans Fader, der
								var begrædt som død. Drengens Hænder skjælvede, nær havde Pokalen
								faldet ham af Haanden. Jubelen rundtom klang ham nu afskyeligt.Toget gik til Klubben, hvor Festen skulde sluttes med et Gilde, som
								varede i tre Nætter. Skaal paa Skaal skulde drikkes, og Trompeterne
								blæse ud af de aabne Vinduer, mens En af den laveste Almue, klædt
								som Harlequin, med sværtet Ansigt og Brix i Haanden, gjorde sit for
								at holde Lystigheden vedlige.Saasnart Toget havde betraadt Klubben, vandrede Drengene med Skiven,
								hvorpaa endnu de lystige Dioskurer stode, gjennem Gaderne til
								Fuglekongens Dør, hvor Madamen neiede for dem; derpaa gik de til
								Borgermesteren og til Stadshauptmanden, fulgte af hele Flokken, der
								svingede de grønne Grene. Det var den vandrende Skov, som Macbeth saae den.Under al denne Lystighed var Christian i
								selve Festens Midte, Klubsalen. Hundrede Jævnaldrende vilde have
								misundt ham denne Lykke; han stod umodtagelig for Glæden; det blege,
								smilende Ansigt, han havde seet i Vrimmelen, forstenede som et
								Medusahoved.»Det var min Fader jeg saae! og dog er han jo død! min Moder er gift
								igjen! Det var ingen tilfældig Lighed; nei, det var ham! han saae
								paa mig, til vinkede mig! o, det er skrækkeligt!«Klokken var Elleve, da han kom hjem paa sit lille, eensomme Værelse.
								Med en usædvanlig Angst saae han til hver mørk Krog. Det gamle
								Epitaphium, der for Enden af Sengen tjente som Skjærmbrædt, havde
								for første Gang noget Uhyggeligt. Den afmalede Præst med sine tre
								Koner og Børnene perspectivisk opstillede, stirrede fra Lærredet
								stift og spøgelseagtigt paa ham. De udskaarne, brogetmalede
								Helgenbilleder i Rammen havde det samme dæmoniske Udtryk; derfor
								hang han sine Klæder hen over dem. Lyset blev slukket, og han
								syntes, at endnu fra Væggen og gjennem det tillukkede Vindue tittede
								de hæslige Gestalter. Han kunde ikke sove; han hørte hvert
								Qvarteerslag, Klokken slog i Kirketaarnet. Det var Midnat.Da hørte han en underlig skrabende Lyd udenfor Vinduet; havde det
								været paa en anden Aften, da havde han neppe lagt Mærke dertil, men
								nu -! han saae paa Ruderne. Et Hoved viste sig udenfor.»Det er min Indbildning, som gjør det!« sagde han til sig selv og
								reiste sig halv op.Nu saae han tydeligere Skikkelsen, og den var hvid. Det bankede sagte
								paa Ruden, og Christian hørte sit Navn
								nævne. Haarene reiste sig af Skræk paa hans Hoved, som forstenet sad
								han opreist i Sengen.»Sover Du?« spurgte Skikkelsen. »Luk op!«Nu kjendte han Stemmen; det var Madame Knepus.Qvistværelset, han sov paa, var jo rigtignok ikke høiere fra Jorden
								end den lave Stueetages Høide; paa en lille Stige kunde man let
								komme op til ham, men alligevel? Hvorfor kom hun ad denne Vei og paa
								denne Tid?Han sprang ud af Sengen og aabnede Vinduet. Ja, det var Madamen, som
								stod paa Stigen. Det hedder i den gamle Vise om Agnete, »foroven som en Qvinde, forneden som en Fisk!« men
								om Madame Knepus's Drapperi maatte man
								synge: »foroven hvidt Kattun, forneden Bommesi!«»Jeg skræmmer nok Livet af Dig!« sagde hun med dæmpet leende Stemme.
								»Hjælp mig bare ind!«Christian skjød Stolen hen under Vinduet, tog Madamen i Haanden, uden
								at begribe, hvad det Hele vilde betyde.»Jeg skal stjæle!« sagde hun og balancerede nu dristigt ind af
								Vinduet til vor Helt, der stod i det samme natlige Costume, som GU Blas og andre Helte have staaet i.Den lette Overfeining i Gangen, hvor Sandet var strøet ovenpaa det
								gamle; Madamens Huusflid de faa Minuter Ægtemanden var tilstede, med
								de flere smaa Træk af samme Art have vel givet et Slags Begreb om,
								hvorledes det stod til i Huusvæsenet. Denne Nattevandring maa være
								et fyldestgjørende Supplement.Pigen kunde ikke komme ud af det med det Smør, som hun ugentlig fik;
								Madamen sagde, det var Snak, og for at vise det, havde hun gjort et
								Væddemaal om tre Mark, at hun i en Uge skulde bestride det med det
								Givne; for at Madamen nu ikke skulde hente fra Forraadet, der, som
								vi vide, stod paa Christians Værelse, fik
								Pigen Nøglen hertil, saasnart han var i Seng. Nu var det imidlertid
								sluppet for Madamen, men tabe Væddemaalet vilde hun ikke, det var jo
								tre Mark og  Æren, og derfor
								voltigerede hun nu ind af Qvistvinduet for at stjæle fra sig selv.»Det er en skrækkelig Situation!« sagde hun. »Saae Verden mig stige
								ind af Qvistvinduet til et ungt Mandfolk! men jeg gjør det for Ærens
								Skyld, og for den Rene er Alting reent!«Og Madamen fik Smør.VI- »Troer Du, jeg drager bort med saa fornøiet et Sind, som
										jeg kom med? - -Jeg har Intet mere - ingen Hustru, intet
										Barn, Ingen, som kan sørge for mine gamle Dage! - - endnu et
										Kys - det er det sidste ... Afsted! -Jeg skal da aldrig see
										Dig mere, aldrig! - O Gud! vaag Du over mit Barn!« Skuespillet Matrosen.Det var lys Morgen, da Christian vaagnede ved
								at høre sit Navn nævne; han slog Øinene op. Peter
									Wik stod foran ham og bagved kjendte han Skikkelsen fra
								igaar. Ja hans Fader var det. Hans Fader, som var død»Det er mig,« sagde Peter Wik, »og hvor Du
								seer mig, der komme ingen Spøgelser! Din Fader er ikke død, her har
								vi ham lys levende. Jeg turde ikke lade ham komme alene ind til Dig,
								Du er ingen Helt, der stikker Skrædderblod i Dig! Jeg beder om
								Forladelse -!« sagde han til Skrædderen og tog hans Haand.Faderen trykkede Sønnen til sit Hjerte og græd, som hiin Morgen, da
								de skiltes adVed Middagsbordet hørte man først ret i Sammenhæng Tingenes Gang i
								det Hele. Besætningen ved de to Kanoner var virkelig faldet, som
								Commandeersergeanten havde skrevet til Maria.»Ingen vidste,« sagde Skrædderen, »at jeg i Trængselen blev reven fra
								min Plads og presset op imod en svensk Hest, der havde mistet sin
								Rytter; jeg stod saa indeklemt, at jeg kun kunde røre Fingrene ved
								Saddelgjorden, Alt rundtom var eet Legeme. Det begyndte at sortne
								for mine Øine, da var det, at de Svenske søgte at faae Luft ved en
								Tilbagegangjeg var ved at synke i mine Knæe; var jeg faldet, havde
								jeg været vis paa at blive søndertraadt; al min Kraft maatte jeg
								anvende, og jeg kom op paa Hesten. Nu, Rytter har jeg aldrig været,
								det var Driften til at leve, som bragte mig dertil. De svenske
								Ryttere sprængte afsted langs Grøften, hvor vore skjøde paa dem, min
								Hest fulgte de Andres. Mine egne Kammerater lode Kuglerne pibe mig
								om Ørene.  Før jeg vidste det, var
								jeg bag Høien mellem de Svenske; mine Landsmænd havde ikke skaanet
								dem, de skaanede mig hvad Livet angik. Kosakkerne havde gjort nogle
								Fanger, jeg blev puttet mellem disse; de kneblede os sammen ved
								Tommelfingrene og dreve os afsted som Slagteqvæg. Ned mod Syden
								vilde jeg, men jeg kom en anden Vei, maatte prøve Vinterkulde paa
								russiske Stepper, Kulde, som vi ikke kjende her i Danmark Ja, der
								kunde skrives en heel Historie derom, men jeg fortæller kun, hvordan
								jeg kom afsted; og jeg vil sige, hvordan jeg har faaet det ved at
								komme tilbage. Jeg lærte derude, hvor godt og prægtigt her er
								hjemme; ja Danmark er et Sommerland, naar man har frosset i Ruslands
								Fyrreskove. Ved Krigens Ende fik jeg min Frihed, og jeg skrev det
								hjem, men mit Brev maa ikke være kommet her. Jeg begav mig paa
								Vandringen, men Feber bar jeg i Kroppen; næsten ni Maaneder laae jeg
								i Sygehuset i Mietau. Derfra sendte jeg med en Haandværkssvend Brev
								til Liebau, for at det derfra kunde komme med den første danske
								Skipper; men det er ogsaa gaaet galt. Jeg tænkte paa Fyens Land, jeg
								tænkte paa alle fornøielige Timer der, jeg længtes efter Maria og efter Dig, min Dreng. Jeg følte en
								piinlig Anger over at have forladt Eder. Tre Aar snart havde jeg
								ikke hørt et Ord fra Eder. Jeg vandrede paa min Fod fra Mietau til
								Liebau, der laae intet Skib. Jeg gik til Memel og siden til
								Königsberg. Det var, som om jeg skulde straffes og ikke komme til
								Eder; altid, hvor jeg kom, var det sidste Skib afgaaet kort før min
								Ankomst. Saa gik jeg med det første, der stak i Nordsøen, kom til
								Helsingøer, vandrede Sjælland igjennem og naaede Fyen. O, jeg var
								glad som et Barn! de skulde høre hjemme om Slaget ved Bornhøved, om
								Marchen til Rusland og hvad jeg der havde seet og lidt. O, hvor jeg
								længtes efter Maria og efter Dig, min Dreng.
								Jeg naaede Ørebæk, var træt og sulten; jeg vilde gaae ind til den
								rige Bonde, i hvis Broders Sted jeg var traadt i Nummer, han kunde
								vel ogsaa, tænkte jeg, sige mig hvorledes det stod til i Svendborg.
								Jeg traadte ind i Stuen, der sad Bonden og vuggede et spædt Barn.
								»God Aften!« sagde jeg, og han spurgte, hvem jeg var. »En død Mand,«
								svarede jeg, »men naar I føler, han har varmt Kjød og Blod, saa
								bliver I vel ikke ræd for ham,« og jeg fortalte hvor falskt Rygtet
								var om min Død. »Herre Jesus!« sagde han saa forunderligt, at jeg
								selv blev forskrækket derover. »Er min Kone død?« spurgte jeg. Da
								tog han mig ved Haanden, bad mig strax forlade Huset og gaae ud af
								Landet. »Der  har Du Penge!« sagde
								han, og gav mig halvtredsindstyve Rigsdaler. »Hvor kunde noget
								Menneske troe, at Du levede!« sagde han. »Maria er nu min Kone! Barnet der i Vuggen er hendes og mit!
								Der kommer hun! lad hende ikke see Dig!« og han trak mig ud af Døren
								til Haven. Hun fik ikke mit Ansigt at see, thi jeg vendte mig ikke
								om. Saasnart har hun kunnet gifte sig igjen! Jeg veed, hvad jeg
								følte, men jeg sagde det ikke! jeg spurgte efter Dig, min Dreng, og
								hørte, at vor Herre havde gjort Dig godt, for hvad jeg havde lidt.
								Dig vilde jeg see endnu engang og saa ud i Verden, Syd paa, hvor jeg
								engang havde følt mig saa vel. Jeg kom her til Odense igaar og søgte
								Dig, men Døren var lukket, Alle ude paa Skyttelauget. Da jeg gik
								derud, kom Toget ind i Byen. Du bar Kongegevinsten, sagde de, og jeg
								saae Dig med Pokalen i Haanden. Kjendte Du mig? Jeg nikkede til Dig.
								Inat har jeg sovet i Snurren, der traf jeg to Svende; de gaae
								imorgen ad Tydskland til, og med dem gjør jeg Følgeskab. Vi sees da
								vistnok aldrig mere, min rare Dreng! herhjem kommer jeg ikke! vær
								ærlig og flink, gør de gode Mennesker Glæde, som hjælpe Dig, fattige
								Stakkel. Faaer Din Moder ikke at vide af Fremmede, at jeg lever, saa
								siig Du hende det aldrig. Det vilde dog falde tungt paa hendes
								Hjerte, og jeg holder endnu af hende.« Han trykkede Christian i sine Arme.»Man maa tage Verden som hun er, og ikke som hun skulde være,« sagde
									Peter Wik, »gaaer hun mig saa, da gaaer
								jeg hende saa! man maa krydse for Vinden! Hvad Drengen angaaer, saa
								kan der vel nok blive Noget af ham! for min Sø-Luzie duede han ikke, men min Land-Luzie, den velsignede Pige, holder af Knøsen. Jeg vil have
								en brav Mand af ham, saa kan hun siden tage ham, om hun vil. De
								skrive allerede Breve til hinanden. Hun har af sin Fader lært baade
								Tydsk og Historie, og nu skal hun til Skræddersyning; her i Odense
								sætter jeg hende i Kost og Lære, om sex Uger er hun her!«Christian smilede og blev ganske varm om Hjertet. Den gode, kjære Luzie var altsaa hans Kjæreste, det havde
								han aldrig før tænkt paa. Hun var dog Skyld i hans Lykke; uden
								hendes Forbøn havde Alt seet ganske anderledes sørgeligt ud for ham.
								Faderens Historie bragte ham til at tænke mere over sin egen, men i
								den gik Lykkestjernen opad, Faderens derimod nedad Dog Opgang og
								Nedgang er i Ulykke noget Relativt, ligesom Solens og Stjernernes
								Op- og Nedgang. Det Hele beroer paa, hvor man i sin Skuen gaaer ud
								fra.Dersom Veien til den Salighed, som saavel vor
								naturlige, som positive Religion lover os, gaaer fra Jorden til en
								høiere Stjerne og fra denne til en endnu mere udviklet og for os
								mere skikket, da bliver det hele sig udfoldende Liv en stor
								Opdragelsesreise, en Vandring fra By til By mod det himmelske
								Jerusalem. Vore Reiser her paa Jorden er et ringe, men
								anskueligtgjørende Billede af denne større Flugt Man stifter
								Bekjendtskaber, vinder Venner, som man med Taarer skilles fra, idet
								vi føle det saa bittert tungt aldrig at skulle mødes; vi nødes Timer
								og Dage at være sammen med Mennesker, som ere os til Plage, og
								siden, efter Skilsmissen, staae de for os som morsomme Originaler;
								hvad der voldte os de største Sorger og Ængstelser bliver just
								Glandspunkter. Fra den himmelske Stad, Maalet for vor Stræben, see
								vi maaskee paa en Stjernehimmel, hvor, imellem de glindsende Punkter
								ogsaa denne vor Jord findes; vi kjende den som Hjemmet for vor
								første Tilværelse, og alle Erindringer, som Barndomsminder,
								foresvæve os. Hvor mon nu de ere, med hvem mine bedste Timer der
								vare uadskillelige? Dog, hvor de end ere, de erindre de samme Timer
								og glæde sig som jeg til Gjensynet. Vi pege mod en anden Klode, en
								høiere Opdragelses Verden, og mindes Leveaarene der. Saaledes see vi
								alt her paa Jorden tilbage paa en her saakaldet stor Reise og sige,
								naar vi betragte Kortet: »Paris! ja, der var jeg fire Maaneder! Rom,
								der var jeg et halvt Aar!« og vi føle Længsel efter dem, vi der fik
								kjære og maatte skilles fra, men denne Længsel forstyrrer os ikke i
								Øieblikkets Lykke. Paa Evighedens store Reise skulle vi ikke lære at
								elske kun Enkelte paa et bestemt Sted, vi ere ikke Jord-, men
								Himmelborgere; Menneskehjertet skal ikke være en Comet, hvis
								Straaler kun pege i een Retning, men en Sol, som straaler lige klart
								til alle Sider.Det var disse Tanker, der, kun med mindre Klarhed, opfyldte Christians Fader og gav ham et Slags
								Resignation.Silde paa Aftenen sagde han Levvel, Christian
								fulgte med til Strædet, hvor Herberget laae.»Farvel min Dreng! naar Du seer Storken flyve eller komme, da tænk
								paa mig! hvergang jeg seer det Dyr vil jeg huske paa vor lille Stue
								i Svendborg, hvor vi saae op til Reden. Jeg vil bede Storken hilse
								min Dreng fra mig, hvor saa i Verden jeg er. Farvel, mit søde Barn!«
								og han kyssede ham med taarefyldte Øine. »Nei, Du skal ikke  gaae alene tilbage, jeg vil endnu
								det Par Minuter, jeg har, være sammen med Dig!« og han fulgte igjen
								tilbage til Kirkegaarden, hvor Hr. Knepus's
								Huus laae. Det var den sidste AfskedNæste Morgen ved Solopgang gik tre Haandværkssvende ud af Byens
								Vesterport; de vilde til Assens, for at komme med Færgen til det
								Slesvigske. Mellem de tre var Christians
								Fader.VIILa jeunesse est le temps des illusions. Voltaire.Schön bist Du,Das weisst DuNur leider zu sehr;O wüsstestDu's minder,So wär'st Du es mehr.F. Rückert.Udenom Odense Slotshaven slynger sig en Sti, der fører fra et Hjørne
								af Byen til et andet; denne Vei gik tidt Christian og Luzie, naar de
								besøgte hinanden. Det var sidst i August, hun havde saaledes, efter
									Peter Wiks Bestemmelse med hendes
								Skræddersyning, været i Byen et Par Maaneder.Solen stod nær ved Horizonten; man kunde see paa den uden at blændes.»Det seer ud, som om den kom ned paa Marken til os!« sagde Luzie. »Kom den virkelig og var ikke større,
								end den seer ud, saa skulde jeg hen at see den!«»Og jeg løb tusinde Mile derfor!« sagde Christian. »Men jeg vilde være den Første, og Mange maatte der
								ikke komme efter mig! da vilde den hele Verden tale derom, mit Navn
								kom i alle Aviser.«»Hvad kunde det hjælpe Dig!« sagde Luzie. »Du
								er i Grunden forfængelig!«»Nei, det er ikke Forfængelighed! hvor kan Du sige sligt! jeg gad
								sidde i en Ballon, flyve saa høit, som intet Menneske havde været!
								jeg vilde gjøre Opdagelser. Var jeg bleven Sømand og selv kunde have
								bestemt, hvor jeg vilde seile hen, da havde jeg gjort
								Opdagelsesreiser ude i det store Verdenshav eller trængt ind til
								Polerne, og gaaet over den evige Iis!«»Naar Fingrene havde begyndt at fryse blaae paa Dig, var Du nok vendt
								om!« sagde Luzie.»Du kjender mig slet ikke. I Smaating er jeg ingen Helt, og det
								skammer jeg mig slet ikke ved Men Du kan troe, naar der kommer noget
								Vigtigt, saa har jeg Mod. Jeg er rigtignok bange for at sætte over
								Kanalen i en lille fladbundet Baad, men jeg vil ikke være bange for
								at seile i den paa det store Verdenshav, naar det gjælder Noget; jeg
								er bange for en Ko, som vil stange, men kom jeg til Afrika, jeg red
								med de Andre ud i Skoven paa Tigerjagt, for det var Noget at vove
								Livet for. Han er druknet i Odense Kanal! der er en Ko, der har
								stanget ham ihjel! see, det er der slet ikke noget Stort i. Jeg
								bryder mig ikke om at vove Livet, naar der kun er noget Usædvanligt
								deri!«»Men hvorfor vil Du være anderledes end andre Mennesker!« sagde Luzie og standsede i sin Tale, da de vare
								komne til Forstaden paa den anden Side af Byen; Stien dreiede sig,
								og de saae paa Stenten en gammel Kone med en almindelig
								Mandfolkehat, hvori var stukket en Fjer af Soldaterchacot, desuden
								var Hatten pyntet med gamle Tøiblomster. En Flok Børn raabte efter
								hende og lo.»Det er den gale Skomagerkone,« sagde Christian. »Hun har faaet Drengene efter sig!«»Den Ulykkelige!« sukkede Luzie og blev rød;
								Erindringen om hendes tidligere Sindstilstand paatrængte sig hende,
								dog uden at det faldt hende ind, at den var Christian bekjendt.»Den stakkels Kone!« sagde han, »men hun føler vist ikke sin Ulykke!«Luzie rystede med Hovedet. »Lad os takke Gud for, hvad han har givet
								os!« sagde hun, »lad os bede, at vi aldrig maae miste det! det er
								vigtigere end at flyve mod Solen eller komme til Nordpolen. Vor
								Herre har givet os Alle saameget, at det vist er Synd at ønske mere
								end hans almindelige Gave!«»Men det vil dog jeg!« sagde Christian i
								ungdommeligt Lune. »Jeg vil være berømt, ellers bryder jeg mig ikke
								om at leve!«»Hvor Du dog er et Barn!« sagde Luzie, og de
								bød hinanden Levvel.Christian vandrede tilbage; da trak En ham i
								Ærmet; det var Skomagerkonen. »Er De ikke en Søn af den hellige Lazarus?« spurgte hun, og vor Helt, som ikke
								er Helt, men som nok vilde gaae paa Tigerjagt i Afrikas Skove, gjøre
								Opdagelsesreiser over Skyerne og oppe  ved Polerne, blev brændende varm ved den gamle Kones Nærhed, saae
								et Øieblik paa hende og - løb. Det var godt, at Ingen saae det!Dristige Ideer høre Ungdommen til; forvoven styrter den sig i
								Strømmen, lærer at svømme, og naaer ofte Maalet; den Ældre derimod
								grunder, undersøger, og kommer for silde; han bærer sig ad, som
								Manden i Parabelen, der gravede de betroede Penge ned af Frygt for
								at tabe, medens den Dristige vover og vinder. Lykkelige Ungdom, for
								Dit Øie ligge hundrede Veie til Ære og Lykke.Mange sælsomme Tanker fødtes i Christians
								Sjæl, men hver ny, hver dristig Idee lod han som Veddeløbshesten
								først passere forbi Luzies Beskuen, dog til
								egentligt Løb kom den naturligviis ikke. Sædvanligviis rystede hun
								smilende med Hovedet og sagde, at han var et Barn, og hun fortalte
								ham, hvorledes hun selv som Lille havde tænkt paa at finde en uhyre
								Skat, hvorved hun kunde blive den rigeste i Verden; og derfor havde
								hun taget Spaden og gravet, snart i Haven, snart paa Marken, i den
								Tanke, at hun da muligviis kunde støde paa en Skat. Ligesaa
								barnagtigt fandt hun alle hans høitflyvende Ideer.Efter en saadan Samtale gik altid Christian
								bort mindre venlig stemt imod hende, men efter nogle Timer var Alt
								igjen ved det Gamle. Han indsaae, at hun dog havde Ret i Noget, og
								det ærgrede ham. Hver overmodig Tanke han havde udtalt: »jeg vil
								være berømt, eller ikke leve!« laae ham som en Synd paa Hjertet. I
								Eensomhed bad han Gud om Tilgivelse, og følte da ogsaa et Slags
								Beroligelse, men saa begyndte han igjen, ligesom mangen Catholik
								efter erholdt Absolution, at fornye de gamle Synder.En Glæde var ivente. Hele Maaneder forud var der talt om den.
								»Grevereisen,« som Madame Knepus kaldte den,
								forestod denne Vinter. Det var fem Aar siden den høifornemme Herre
								havde tilbragt en Vinter paa sit Gods i Fyen, og saaledes fem Aar
								siden Omegnens Kunstnere og Honoratiores havde feiret dennes
								festlige Fødselsdag paa den prægtige Gaard.Hr. Knepus og Madamen havde begge det
								Oeconomiske for Øie, og dette blev der taget Hensyn til. Man leiede
								en gammel, udlevet Karreet; i denne stoppede man først Provianten
								ind, derpaa Violinkassen, og endelig kom Herren og Madamen; Christian fik Plads midt imellem dem;
								ligeoverfor sad en Embedsmand med Frue, Barnepige og Barn, og over
								Skjødet af dem Alle laae for at holde Varme en Fjærdyne. En lille
								Lygte blev hængt op inde i Vognen ligeover Christians Hoved, saa han var nær ved at
								faae Nakken brændt. Paa Dynen laae en Gnavpose, thi man vilde
								forkorte Tiden ved at spille Gnav. Natten havde man valgt at kjøre
								i, da var man i Morgenstunden paa Gaarden, og efterdi man den
								følgende Aften tog bort igjen, saa var der jo ingen Liggenover om
								Natten, derved sparede man Drikkepenge og havde jo Vogn og Heste
								tolv Timer kortere. Det var altsammen Oeconomie.I en lukket Vogn sov man jo deiligt, og ved en saadan natlig Kjørsel
								mindedes Hr. Knepus om sine Reiser med
								Fahrposten gjennem Nordtydskland for mange Aar tilbage.Om det andet Ægtepar i Vognen var der intet Characteristisk at sige,
								naar man undtager, at Fruen engang havde ligget af Nervefeber, og
								derfor skrev sig alle hendes Erindringer fra »før« og »efter min store Sygdom.« Om
								Manden var der ikke engang saa meget at sige; vi maae springe flere
								Aar frem i Tiden, for dog at finde et Træk, og dette er, at han blev
								en Beundrer af Nicolais Reise: »Italien wie
								es wirklich ist.«Sneen laae høit og varmede Bondens Agre i det strænge Frostveir, men
								Landeveiene vare, efter det gængse Udtryk, ligesom et Stuegulv. Rask
								rullede de afsted i den dæmrende Nat. Christian var høist lyksalig.I Landsbykroen, der laae et Par Mile fra Herresædet, bedede man flere
								Timer, for dog ikke, som Gjest, at komme altfor tidligt paa
								Morgenstunden.De røde Dagskyer, Sneen og Granplantagen frembøde et oplivende Skue.
								Tæt ved Smedien, paa Toppen af en oversauget Poppel, stod en tom
								Storkerede; Eieren drak maaskee nu sin Morgendrik af Nilens Kilder i
								Afrikas varme Solskin. Christian skottede
								til Reden med den Erindrings Veemod, man føler ved at see i sin
								Psalmebog den hentørrede Blomst, som vi for Aar tilbage afplukkede
								paa et kjært Sted.Nu laae foran dem Herresædet med alle sine Udbygninger og Længer. Det
								deelte sig i to Dele, den gamle Gaard og den nye Bygning. Veien
								snoede sig udenom de gamle Voldgrave, der nu vare tilfrosne, men
								alligevel viste, at de holdtes i god Stand Den gamle Gaard med sine
								tykke, røde Mure, faa Vinduer, Taarnet og Kighullerne tydede ikke
								paa at frembyde mange Beqvemmeligheder;  desflere lovede derimod den nye Bygning med
								sine to moderne Etager, Man traadte ind i denne opad en bred
								Steentrappe, paa hvis nederste Trin laae to mægtige Sphinxer.
								Hovedgangen lignede et stort Drivhuus; sydlige Væxter, Træer og
								Blomster stode paa begge Sider, og over det kolde Steengulv laae
								uldne Tepper; her var saa varmt og saa duftende.Alt hvad man regner med som Reqvisiter for en dansk Herregaards
								Vinterglæder var her bragt tilveie. Paa Voldgraven dreiede Kanerne
								sig i Ring om den høie Stang, hvorpaa det danske Flag vaiede. I den
								smalle Hasselallee ned af den steile Banke var en prægtig
								Rutschbane, og paa den store Græsplet stode to kolossale Sneemænd
								med Øine af Kul og Skjolde af Iisstykker. En vægtig Humlestang
								overgydt med Vand var det glindsende Iisspyd. Midt imellem begge
								afbrændtes Kanonen, da Velkomstskaalen blev drukket.Dilettanter, hvoriblandt var baade Præster og en Borgemester,
								spillede under Hr. Knepus's Anforsel i et
								Sideværelse, skjulte bag et prægtigt Dortæppe. Paa Bordet laae rige
								Presenter, og midt imellem disse stod et Blomsterstykke af Naomi, det vil sige componeret, ikke efter
								Naturen, men efter tre andre Blomstermalerier, et Fif, som ikke er
								saa ganske originalt hos os; Naomi selv var
								ikke i Værelset, hun stod ude i Gaarden og dannede der Hovedfiguren
								i et langt interessantere Maleri. Den fine, sylpheagtige Pige, der
								var i Overgang fra Barn til Dame og alt i Besiddelse af begges
								Skjonhed, stod ved den ene Lænkehund, et stort, glubende Dyr, som
								havde hendes særdeles Kjærlighed; den lagde sine sorte Poter paa
								hendes hvide Skuldre, den lange, rode Tunge hang den ud af Munden;
								hun syntes kun at være et Par Bid for Dyret, men det logrede med
								Halen, og hendes lille, fine Haand klappede dets lodne Side, medens
								hun lo; hun og Dyret vare de bedste Venner!»Den vilde Pige!« sagde den gamle Grevinde, »hun skrækker dog Livet
								af mig engang, det hænger saa kun ved en Traad! Snart loser hun det
								vilde Dyr, det kan æde Mennesker! snart jager hun uden Saddel paa
								den kaadeste Hest over Mark og Eng! Vor Herre er hende god, ellers
								havde hun for længe siden været en Krobling! Havde jeg en Fjerdedeel
								af hendes Natur, det vilde være mig bedre end alle Mixturer og
								Draaber!« og den blege, gamle Dame satte sig i Sophaen og talte med
								Fruen fra Odense, hvis Erindring kun skrev sig fra »for og »efter min
								store Sygdom.«»Nu skal der være kommet en ganske ny Sygdom,« sagde hun, »den kaldes
								de rode Hunde.«»Jeg har vist havt den,« sagde Grevinden, »ganske vist: jeg har havt
								alle Sygdomme, og det i en Grad, som ingen andre Mennesker; jeg kan
								Apotheket udenad. Jeg kan vise Dem et heelt Skab fuldt af Krukker og
								Flasker. Jeg smager kun paa det, thi det hjælper ikke! - Ak! endog
								paa de Smaatoure, jeg svage Menneske kan gjøre, maa jeg have
								Medicamenter med Jeg var forrige Uge ved den store Soirée hos
								Amtmandens, distraherede mig, men jeg forsikkrer Dem, jeg var kjort
								derhen med Suurdeig under Fødderne, saadan sad jeg ved Spillebordet.
								Jeg er meget syg, og alligevel smiler Lægen -! han veed nu, jeg kan
								ikke helbredes, og derfor har han ikke den Attention, han skulde.
								Jeg bliver svindel, naar jeg seer en Veirmølle gaae rundt!«Under denne dæmpede Samtale spillede Musiken fort; Naomi var ogsaa lokket ind og stod ved Vinduet,
								beskæftiget med at blæse Grevindens Tulipaner fra Knop til Blomst.
								En Violinsolo begyndte; de forunderlige, dristige Buestrøg vakte
								Opmærksomhed.»Charmant!« raabte den gamle Grevinde og glemte, hvor syg hun troede
								sig.Naomi trak Dørtæppet tilside, og midt for, ved den lave Pult, stod
								Hr. Knepus's Eleve, Christian, med Violinen under Hagen.»Vi have nok seet hinanden før!« sagde Greven. »Men hvor?«»I Kjobenhavn,« svarede Christian med dæmpet
								Stemme.»Man har betroet ham til min Veiledning!« sagde Hr. Knepus.Rundtom lød Bifald og Opmuntring. Naomi selv
								smilede saa usigeligt indtagende, og hun talte længe med ham, kun
								ikke om gamle Dage.Hvilken Glædens og Lykkens Dag var det dog ikke for ham.Man spadserede til Rutschbanen i Haven; Naomi
								var dristig som en Dreng; Christian holdt
								sig tilbage.»De tør ikke?« sagde Naomi til ham; og han
								steg i Kanen, men væltede da ogsaa uden videre Følger, end at han
								hørte Naomi hviske til Naboen: »han er
								klodset.« Det gjorde ham taus, han vovede ikke at tale til hende,
								men desmere hang hans Øine ved hende.Endnu engang før Bordet maatte han spille, og det satte ham igjen i
								hans rette Lys. Den gamle Grevinde underholdt sig med ham, og da hun
								hørte, hvem han var, vidste hun god Besked med hans tidligere
								Sygdomstilfælde, der nu syntes hævede; ogsaa om Luzie talte hun. »Ja  alle
								Syge, flere Mile heromkring,« sagde hun, »ere mig ikke fremmede. Jeg
								vil nu gjerne indrømme, at der kan findes Enkelte, som have prøvet
								Smerter, der i og for sig ere større end mine, men det er haardføre
								Naturer, de lide mindre ved det, end de Empfindtlige lide ved de
								ringere Smerter! og jeg er saa uendelig empfindtlig!«Man tør næsten troe, at Interessen for Christian var mere vakt ved Tanken om hans tidlige Sygelighed
								end ved hans Violinspil; han maatte og skulde blive paa Gaarden hos
								dem tre, fire Dage. Der var jo en god Leilighed for ham til igjen at
								komme hjem til Odense, Hr. Greven skulde om fire Dage derhen, idet
								han reiste til EnglandBordet var festligt dækket; de blændende hvide Servietter stode som
								Vifter i de lange Champagneglas. Lysene straalede fra solide,
								prægtige Sølv Armstager. Enhver af Herrerne tog sig en Dame; Naomi flagrede som en Fugl fra dem; hun
								nærmede sig Christian.»Vil Kunstneren være min Cavaleer?« spurgte hun, stak sin Arm ind
								under hans og førte ham tilbords. Blodet brændte ham i Kinderne; han
								bar sig keitet ad.Naomi hviskede til Gouvernanten: »Saaledes skulle vi sidde i den
								anden Verden, Paradiisfugl og Krage ved Siden af hinanden! - Men De
								maa underholde Deres Dame!« sagde hun til Christian, »eller vil De være
								Dame, saa er jeg Cavaleer!« og nu sørgede hun for hans Glas.Han følte, at hun var ham overlegen i Frihed og Munterhed, ja i Alt.
								Der laae Spot, men dog et Slags Hengivenhed i hvad hun sagde til
								ham. Med hele sin Sjæl var han hendes, og meer og meer blev det ham
								bevidst. Bestandig skjænkede hun i for ham, og uden Tanke drak han
								Glas paa Glas! Blodet løb ham raskere gjennem Aarerne, han fik nogen
								Veltalenhed, »han tog sig op,« som Naomi
								kaldte det. Nærved dem sad den blonde Ludvig, Politimesterens Søn, og i Skinsygens Qvaler spiste han
								for Tre, det fornuftigste Middel mod ulykkelig Kjærlighed, og Naomi lod ham ret føle, hvor hun hyldede Christian.»Hendes Skaal, De mener!« hviskede hun til ham, og stødte sit Glas
								mod hans.»Det er Deres!« sagde Christian; Vinen havde
								løst hans Tunge.Man reiste sig; Naomi smuttede fra ham.
								Forlegen trak han sig tilside, han vovede ikke at nærme sig hende;
								dybt følte han, at der manglede ham meget i at kunne være med i
								Verden.Der blev dandset; heller ikke heri kunde han tage Deel; ikke eet Trin
								forstod han at gjøre. Naomi fløi som en
								Sommerfugl gjennem  Salen;
								Bevægelsen gjorde hende dobbelt smuk; Blodet skinnede gjennem de
								fine Kinder; hendes mørke Teint vandt ved Belysningen. Hun var meget
								smuk: en deilig Mignon, kun for fiint bygget for et Sydens Barn.»Hun dandser sig en Feber til!« sagde den gamle Frue.Hr. Patermann, Godsets Sjælesørger, med det
								væmmelig søde Smiil om Munden, var af samme Mening som den naadige
								Frue. Det gik dem begge med Dands, som det gaaer Hundene med Vandet:
								de undvære det saa længe, at de tilsidst faae Afsky for detNaomi syntes ei et lægge Mærke til Christian, den blonde Ludvig var den Lykkelige, men Christian kunde jo heller ikke dandse.
								Pludselig stod hun for ham, hun lagde sine Arme paa hans Skuldre, og
								de fløi i den hvirvlende Valts. Alt løb rundt for ham, men slippe
								hende kunde han jo ikke. Han traadte hende paa Fødderne, han stødte
								sine Knæ imod hendes.»Jeg faaer saa ondt!« sukkede han, og hun lod ham synke ned paa en
								Stol, lo af ham og svævede med en ny Dandser gjennem Salen.En amerikansk Forfatter fortæller os, at naar Elsdyret er saaret
								tildøde af Jægerne, forlader det sine Ledsagere for at døe afsides;
								et lignende Instinct drev Christian bort;
								han var jo en vingeskudt Fugl mellem de andre høitflyvende.Tjeneren ledte ham med tændt Lygte over Gaarden til den gamle
								Bygning; i den nye vare alle Gjesteværelser optagne. Gjennem en smal
								Port traadte de ind i den lille fiirkantede Gaard, som engang havde
								været hele Herresædets Gaardsplads; op af den spiralformige
								Taarntrappe, gjennem flere høie, gammeldags Værelser kom de til et
								lille Kammer, der i Hast var indrettet til at sove i. Geværer af
								høist forskjellig Form og en uendelig Mængde Ridepidske hang rundtom
								paa Væggen.»Her er Sovekammeret!« sagde Karlen og tændte Lyset. »Og der hænger
								Stamfruen, som vil passe paa Dem medens De sover!« tilføiede han
								leende, idet han belyste over Døren Portraitet af en Dame i
								Middelalderens Costume; men det Forunderligste var, at hun om Halsen
								bar en Jernlænke, der hang hende ned over Skuldrene og Brystet»Det var en mandhaftig Frue!« sagde Karlen, »hun havde nok ikke saa
								stor en Apothekerregning som vor gamle Grevinde! Hun laae i sin Tid
								i Strid med en Naboherremand, og han fik hende til Fange,  gav hende Lænken om Halsen og lod
								hende smede fast til Hundehuset. Det var i de Tider! saa drak og
								svirede han, men Fruen kom løs imens; hun slap hjem, fik sine Folk
								paa Benene og kom bag paa Fjenden. Derfor har hun ladet sig male af
								med Hundelænken!« Karlen gik, og Christian
								var alene med sine Tanker og Billedet af den mandhaftige Frue.Hun havde mørke Øine som Naomi. Saa kjæk og
								dristig kunde vist Naomi ogsaa være. Han
								saae ud gjennem Vinduesruden; Glasset var tykt og solbrændt, han
								kunde kun see de oplyste Vinduer i den nye Bygning, og han tænkte
								paa hiin Aften i Kjøbenhavn, da han som Matrosdreng hang i det vaade
								Tougværk, da Naomi ogsaa svævede i Dands og
								Glæde; han tænkte paa den nylig endte Time, paa alle sine Mangler,
								alle sine knuste Forhaabninger.Endnu efter Midnat var han vaagen; han hørte Hr. Knepus og Madamen kjøre bort og var slet ikke lykkelig ved
								at blive.Men hvilken Lægedom eier ikke Søvnen, naar det er et Ungdomshjerte,
								der skal helbredes!Sollyset skinnede ind paa Stamfruens Billede, da Christian vaagnede. Den tunge Jernkjæde om hendes Hals
								beskæftigede hans Tanker.»Ogsaa jeg bærer en saadan Lænke! jeg er ei bedre end lænket til
								Hundehuset, medens de Andre ere lystige i Salen! Men ogsaa jeg skal
								sprænge Lænken, engang skal jeg som en stor Kunstner træde frem for
								dem, og de skal bøie sig for Geniets Magt. Som i
									Josephs Drøm alle de Andres Neg bøiede sig for hans ene,
								skal det gaae med mig, og da vil jeg ogsaa lade mig male, men ikke
								med noget Tegn paa Aaget, jeg har baaret, nei Haand i Haand vil jeg
								staae med Naomi. Hun er saa smuk, saa smuk
								som de gode Engle hos Gud, men ikke saa god - men hvo kan
								ogsaa være det!« og han bøiede sine Knæ, læste sin Morgenbøn og bad,
								at hans skjønne Drøm maatte opfyldes.Opad Formiddagen vilde den gamle Grevinde see alle de tilbageblevne
								Gjester hos sig. I den gamle Gaard, som kun hun og de til hendes
								Opvartning bestemte Tyender beboede, ventede Chocoladen.Gjennem Taarnet, opad Vindeltrappen kom man til hendes Værelser, der
								idetmindste i det sidste Aarhundrede ingen væsentlige Forandringer
								havde undergaaet. Vævede, grønne Tapeter, en Urskov, hvor hist og
								her mellem Grenene et Hjortehoved tittede frem, smykkede Væggene. En
								stor Flisekakkelovn var opreist foran den tilmurede  Kamin, som var prydet med store Sphinxer,
								hugne ud i Graasteen. Gjennem et stort Skab, hvis Døre bedækkedes
								med Tepper, var Nedgang til Værelserne neden under. Stole og Divan
								havde samme gammeldags Snit, det eneste moderne var en
								Gips-Napoleon, der havde Plads i en gammel Pyramide, paa hvilken
								hver Afsats bar Mixturflasker, Krukker, Pilleæsker og lignende
								Trophæer fra Sygdomme, den naadige Frue havde overvundet Helten,
								opstillet mellem Fruens Trophæer, var slet ingen uheldig Idee. Man
								gjør det saa godt man kan.»Her er min Residents!« sagde hun. »Hele Vinteren staaer den nye
								Bygning øde; Alt er da under den gamle Regjering, og da skinne
								Lysene her, desværre Lysene ved en Sygeseng!«Gjesterne vare endnu ikke komne. Naomi stod
								paa en Stol og undersøgte den øverste Skuffe i et gammelt, kunstigt
								udskaaret Skab.»Du er en Uglspil!« sagde den gamle Frue, »stig dog ned, Gjesterne
								komme.«»Det er ikke hver Dag,« svarede Naomi
								skjelmsk, »at det Allerhelligste kommer op. Du har tilladt mig at
								kige deri!«»Det er Skramleri!« sagde Fruen, »halvhundredaarige souvenirsl«»Og dette Dameportrait,« spurgte Naomi,
								»hvorfor ligger det her? Hun er deilig! men hun ligner en Jødinde!«Den gamle Frue fæstede sit Øie skarpt paa Billedet, vendte sig derpaa
								til Naomi og sagde alvorligt: »Det er Din
								afdøde Moder!«De bleve begge tause. Naomi var den Første,
								som tog Ordet.»Min Moder? Hun skal ikke ligge mellem Skramleriet!« og hun stak
								Billedet ind paa sit Bryst.»Stig dog ned, faae Skuffen lukket, Gjesterne komme!« sagde Fruen,
								»Du faaer mit Blod i Bevægelse, og det kan jeg ikke taale, veed Du.«»Fortæl mig Noget om min Moder,« sagde Naomi
								alvorligt.»Hvad tænker Du paa, Barn!« svarede den Gamle. »Det vilde heller ikke
								være noget morsomt for Dig!« hun vendte hende Ryggen. De Fremmede
								traadte ind, og denne Samtale var afbrudt.Christian maatte spille for dem; det var
								egne Phantasier, thi Hr. Knepus var jo
								borte. Naomi stod tankefuld, hendes Øine
								syntes drømmende at hvile paa ham. Saaledes havde han aldrig seet
								hende. »Hun beundrer mig,« tænkte han, og det gav ham Begeistring.
								Aldrig  havde man heller seet Naomi saa lidet talende, saa forunderlig
								tænkende, som i Dag.Der skulde spilles Fjerbold ovre i den store Sal i den nye Bygning;
								Selskabet begav sig derhen. Naomi blev
								tilbage hos den gamle Frue, greb hendes Haand og sagde med en
								Bestemthed, der var over hendes Alder: »Fortæl mig om min Moder! jeg
								maa vide det, jeg vil vide det!«»Du skrækker Livet af mig med Din Hæftighed!« sagde den Gamle. »Jeg
								veed ikke Noget Gaa Du over til de Andre og spil Fjerbold.«»Du behandler mig altid som et Barn, og det er jeg ikke længer!
								derfor vil jeg vide noget mere om mig selv. Jeg er ikke en Fremmed,
								som I af Naade har gjort godt imod! jeg er, hvad jeg kun skal synes
								at være, Din Søns Datter! Du er min Bedstemoder. Letsindig er jeg,
								og derfor har jeg kunnet glemme at spørge om min Moder. Kun to Gange
								har jeg nævnet hende for min Fader, og begge Gange blev han heftig
								og gik bort fra mig. Heller ikke Du har villet sige mig Noget, og
								jeg har i min Barnagtighed ladet det gaae og siden næsten glemt det;
								men i Dag har jeg faaet min Moders Portrait! i Dag vil jeg vide
								mere, og Du skal sige mig det!«»Naomi, Du veed hvor svag jeg er!« sagde den gamle Frue. »Plag mig
								ikke! jeg hverken kan eller vil føie Dig! Desuden er det slet ikke
								nogen Historie for Din Alder. Nei, om et Par Aar, naar jeg
								rimeligviis længe har ligget i Jorden, vil min Søn nok sige Dig det
								Gaa nu ud i Forværelset og hent mig min brune Kaabe -!«»Du vil have mig udenfor,« sagde Naomi, »saa
								skyder Du Skodden for Døren, og jeg kommer ikke ind! Det har Du før
								gjort! Bedstemoder, Du kjender min Bestemthed. Ude paa Voldgraven er
								hugget et Hul i Isen, der springer jeg i, fortæller Du mig ikke
								strax, hvad jeg vilde!«»Du forfærdelige Pige!« sagde den gamle Grevinde, »Du er ond mod mig
								svage Menneske! jeg skal føie Dig, men Du trykker kun Braadden i Dit
								eget Hjerte!« Den gamle Dames Kinder, som ellers vare sygelige,
								blege, fik en stærk Feberrødme, Talen blev hurtigere: »Du er ikke
								mit Blod, ikke min Søns! en Taabelighed er det, en Svaghed, at han
								imellem troer det!« Den Gift, Bitterheden skaber i vort Blod, gik
								som electriske Funker frem i Ordenes Betoning. »Den gamle Jøde i
								Svendborg er Din Bedstefader!« sagde hun, »hans Datter  var smuk, smukkere end Du vil blive. Hun
								var Gouvernante her paa Gaarden, hun tjente her, Du forstaaer mig,
								hun tjente! men hun havde Forstand, hun havde Læsning, og vi
								behandlede hende som een af vore Lige! Min Frits
								forelskede sig i hende, hans Fader kom efter det, og Din Moder
								maatte bort, hjem til sin Fader. Frits kom
								paa Reiser, vi gjorde vort; men de skreve til hinanden, sværmede for
								hinanden, skjøndt visse Folk ikke talte godt om Din Moder. Der var
								en Musikant, en Nordmand i Svendborg, han kom der i Huset og var
								Fortrolige, ja han var overmaade fortrolig! Frits
								kom hjem; vi tænkte, at alting var glemt, han gik flittigt paa
								Jagt, og Jagten var Besøg i Svendborg. Jeg fik at vide derom,
								vidste, hvilket syndigt Liv de førte, værre end Du begriber det!
								Taabelighed er det at tale med Dig derom. Jeg sagde Frits hvad jeg vidste, men han stolede paa
								Din Moders Kjærlighed, indtil han selv engang traf den Fortrolige!
								Af dansk Adel er Du ikke, maaskee af norsk! Min Frits var overtydet og blev et fornuftigt Menneske. Da Du
								blev født, skrev Din Moder elegiske Breve over Dig og tilsidst tog
								hun Livet afsig, fordi Frits ikke vilde gaae
								ind paa Fictionerne; det var Effect! det hjalp: hun kom i Graven og
								Du til os; selv har jeg hentet Dig i Svendborg By.«»Tak for Deres Fortælling!« sagde Naomi
								rolig, men bleg, som hun aldrig havde været. »Jeg er altsaa af norsk
								Adel og ikke af dansk! Oehlenschlægers Hakon
								Jarl har ogsaa altid behaget mig mere end hans Palnatoke! Skal vi nu
								gaae ud og spille Fjerbold!«»Barn!« sagde Grevinden, »bliver Du ikke exalteret? Din Lige har jeg
								aldrig kjendt! men Du begriber ikke det Hele! O, der vil komme en
								Tid, at Du vil græde Blod over, hvad Du har hørt i denne Time!«»Jeg hørte, at min Moder var smuk!« sagde Naomi, »jeg hørte, at hun havde Forstand, og at hun havde Mod
								til at døe, da man krænkede hende for dybt! - Hendes Portrait skal
								hænge i mit Værelse, pyntes med Blomster og have alle mine Kys! - Nu
								gaaer jeg ud og spiller Fjerbold!«Med et leende Ansigt forlod hun Grevinden, men paa Trappen i Taarnet
								stod hun stille og græd tunge, bittre Taarer. Fem Minuter efter saae
								man den overgivne, leende Naomi ved
								Fjerboldspillet. Instinctet lærte hende, at Taarer kun finde
								Medfølelse hos den, som troer, at man lider som han selv.VIIIHon satt bredvid hans hujvudgärd
											-Och faste på de bleka dragenEtt Blick, ett kungarike värd. -Men ack! hur går det med ditt
										hjerta.Tegners Axel»Den gamle Grevinde har bedraget mig!« tænkte Naomi »Hun har villet krænke mig! Opdigtet er hele
								Historien, eller hun har grebet et løgnagtigt Rygte! Jeg maa vide
								det, vil vide det!« Og hun hang indsmigrende ved Greven, der talte
								om, hvor snart de nu skulde skilles.»I to Aar faae vi ikke hinanden at see, men naar vi saa sees, da
								flyver Du med mig til Paris og London, det levende, prægtige
								London!«»Du er god imod mig!« sagde Naomi »Du er
								ogsaa den Eneste, som mine Tanker, min hele Villie bøier sig for. De
								andre Mennesker, jeg kan lide, lider jeg dog kun for min egen Skyld,
								for den Morskab, de gjøre mig, og fordi jeg ikke kan undvære dem, de
								ere mig tidt utaalelige!«»De føie Dig ikke som jeg!« sagde Greven.»Du?« gjentog hun og saae ham ind i Øiet. »Du føier mig? Nei, ikke i
								min uskyldigste, min mest brændende Bøn! og derfor lider jeg
								Krænkelser, som jeg ikke engang tør sige Dig, thi da er Du haard og
								kold!« og hun lagde sin Kind til hans, snoede hans Haar om sine
								Fingre og syntes at holde sit Aandedrag tilbage - »Du skammer Dig
								ved for Verden at sige, at jeg er Din sande Datter! er jeg det ikke,
								saa siig mig i det mindste hvem jeg skal elske som min Fader!«»Mig!« sagde Greven, »mig! Du er mit Barn!« men hans Blik blev mørkt,
								Panden rynkede sig, som vilde Blikket nægte, hvad Tungen sagde.»Og for Verdens Øine, hvem er da mine Forældre?« spurgte hun. »En
								Jødes Datter, en -?« hun taug, og Læberne bevægede sig krampagtigt.»Et Menneske, Du aldrig skal høre nævne!« svarede Greven, »fra Norge
								var han! - han er død! død paa den Maade, han fortjente!«»O fortæl mig!« sagde Naomi.»Nei!« svarede Greven og gik bort.»Ogsaa han er grusom!« sagde Naomi
								»Menneskene pine hinanden. Normann alene er mig tro og god og holder
								mere af mig end af Nogen, og ham have de sat i Lænke!« og hun gik ud
								i Gaarden til Hunden, klappede og kyssede den, løste Lænken og førte
								Dyret omkring i Gaarden; det væltede sig af Glæde, logrede med Halen
								og sprang høit iveiret, mens den røde, dampende Tunge hang den ud af
								det vide Gab.»Du kjære Normann!« sagde hun. »Ha, Nordmanden maa jo holde af mig!
								for Dit Navns Skyld kunde jeg alene gjøre Dig fri!«Christian havde just endt sin eensomme Vandring gjennem Haven. Den
								ene af de prægtige Sneemænd, som igaar kneisede saa stolt, havde det
								indtrufne Tøveir bragt til at synke i Knæ, saa Landsen var som
								fældet. Middagsklokken ringede; Christian
								traadte ud af Haven! han havde netop aabnet Laagen, da han blev Naomi og Hunden vaer, den gjøede og viste
								sine skarpe Tænder. Naomi lo høit af Christians Skræk. Hunden gjorde en Bevægelse
								henimod ham, han sprang igjen tilbage i Haven, idet han bad hende
								binde Hunden.»Cujon!« raabte hun.Hunden rev sig i det samme løs, sprang mod Laagen, som gik op, og
								foer nu hen imod Christian, der udstødte et
								Skrig, idet han saae det store Dyr med det røde, dampende Gab og de
								skarpe, hvide Tænder. Instinctmæssigt søgte han at springe op paa
								Sneemanden og greb derfor med begge Hænder om den fældede Landse, da
								han i det samme følte Hundens Bid Sneeklumpen styrtede med dump Lyd
								til Jorden, og det var en Lykke, thi Larmen heraf og den
								rundtomflyvende Snee jog Hunden bort.Nogle af Gaardens Folk kom løbende til. Naomi
								stod taus ved den aabne Laage.»Han bløder! Hunden har bidt ham!« raabte man.»Der seer Du Følgerne af Din Vildhed!« sagde Greven med et strængt
								Blik paa Naomi.Man løftede Christian op.»Hunden skal skydes!« sagde Greven.Da styrtede Naomi grædende frem, bad for den,
								greb ChristiansHaand, og med en sorgfuld Sjæls bedende Blik anraabte hun ham at bede
								for Dyret. Hendes Læber rørte ved Drengens Kind, og han bad, som hun
								vilde det.Lægen fra nærmeste Kjøbstad blev hentet. Christian var farligt bidt; særdeles Pleie og Omsorg savnede
								han ikke. Naomi besøgte ham; stille og
								alvorlig satte hun sig ved Sengen, han rakte hende tilgivende
								Haanden, og for at sige hende noget kjært, gjentog han sit Ønske, at
								Hunden maatte beholde Livet.»Jeg troer, jeg kunde elske Dig!« sagde Naomi
								med en forunderlig Heftighed, idet hun med sine funklende Øine saae
								ham ind i det blege Ansigt.Greven skulde reise, men det var ei at tænke paa, at Christian kunde følge med ham til Odense.
								Herr Knepus blev i et Brev underrettet om
								det Skete.»Skræk og Sorg tage Livet af mig!« sagde den gamle Frue. »Nu reiser
								Du fra os! jeg føler det godt, at vi aldrig mere faae hinanden at
								see! Naar Du om eet eller to Aar kommer tilbage, da maa Du søge til
								Landsbykirken, lukke det lille Capel op, og Du finder een Kiste
								mere!«»O Mama, det staaer i en Roman!« sagde Greven leende.»Det staaer i Din Moders Hjerte!« svarede Grevinden alvorligt.Grevens Afreise var en stor Begivenhed paa Gaarden, en vigtig
								Begivenhed, og dog ville vi kun give den med: han reiste.Naomi sad i Værelset hos Christian. Alt sagde hende, hvor kjær hun
								var ham, og det gjorde, at hun for første Gang fik nogen Interesse
								for ham. Hun spurgte, af hvem han havde lært at spille.»Af min Gudfader, Nordmanden i Svendborg!« og nu fortalte han det
								Særegne ved denne Mand. »Jeg hørte engang en Historie om en
								Troldmand, der spillede Violin igjennem Gaderne, og alle Børn kom
								løbende ud af Husene og fulgte med. Han gik ind i Bjerget, og
								Børnene forsvandt med ham. Ligesaadan, syntes jeg, min Gudfader
								kunde spille. Han havde lært det af Nøkken, sagde vor Nabo. Jeg har
								ogsaa tænkt paa, om det ikke var om ham selv, hvad han engang
								fortalte mig. Der var i Norge en fattig Bondedreng, som havde saa
								megen Lyst til at spille Violin; hans Fader kunde ikke lide det, men
								vilde have, at han skulde arbeide; saa stjal han sig en Aften med
								Violinen ud til Elven; Nøkken kom op og lovede at lære ham at spille
								endnu smukkere, tog ham da om Fingrene og klemte saa Blodet sprang
								ud  af dem, men fra den Tid kunde
								Ingen gjøre prægtigere Musik end han. Alle vilde høre ham; han
								fortjente mange Penge, og derfor lod hans Fader ham have Lov til at
								spille. Men en Morgen, han kjørte fra Bryllup, sad Nøkken ved Broen
								og sagde, han skulde nu komme ned i Vandet til ham, blive hos ham,
								thi ham hørte han til. Da løb han hurtigere end Hestene vilde løbe,
								og Nøkken bagefter; han maatte søge ind i Kirken, op til Alteret,
								ellers havde Nøkken taget ham.«»Men maaskee har Din Gudfader været Nøkken selv!« sagde Naomi leende.
								Hendes Øine funklede, Blodet brændte i hendes smukke Kinder. Altid
								spurgte hun om mere; det var jo hendes Fader, hun hørte ham tale om;
									Christian saae derimod kun Deeltagelse i
								hans Skjæbne, og derfor greb han gjerne ved hvert nyt Besøg Traaden
								til at fortsætte. Hun fik at høre om Reisen til Thorseng, Mødet ved
								Glorup og Morgenen, da Gudfaderen hang paa Træets Green, og Naomi
								smilede forunderligt og lagde sin fine Haand over Panden.»Han har været et ualmindeligt Menneske, men ulykkelig, dog det er
								langt interessantere, end at være et lykkeligt Hverdagsmenneske. Du
								har ogsaa tidlig oplevet et heelt Eventyr; nu er det Interessante
								forbi med Dig, nu er Du i den kjedsommelige Ro, hvor den ene Dag
								springer naturlig ud af den anden. Noget Udmærket i Verden bliver
								Ingen paa den jævne, rolige Vei; idetmindste blive de da stødte til
								det, de skyde ikke selv ret ud. Var jeg som Du, da bandt jeg
								Violinen i mit Tørklæde og listede mig bort fra alle de kjedelige
								Mennesker, som ligne hinanden lige til Sløifen paa Kjolen og Bindet
								om Halsen!«»Hvad skulde der saa blive af mig?« spurgte Christian. »Jeg er fattig -!«»O, det var Du jo endnu meget mere, da Du gik hjemme fra Dine
								Forældres Huus! Da kunde Du ikke spille som nu, og den Vandring blev
								jo dog Veien til Din Lykke. Om Du ogsaa maatte sulte en Dag, eller
								ligge Natten over i en Lo; hvad var det? Det var just høist
								interessant! Tænk Dig hvor glimrende det vilde staae for Dig, naar
								Du, efter at være blevet en stor Mand, tænkte tilbage derpaa. Verden
								vilde just beundre Dit raske Skridt, og jeg, ja da troer jeg, at jeg
								kunde elske Dig! Men ellers ikke! nei! nei! Du maa blive noget
								Udmærket!« Hun greb hans Haand og udmalede meer og meer sine
								romantiske Anskuelser af Livet, hun ikke kjendte. Det smigrede det
								stolte, egenraadige Barn at kunne lede en Anden, Christian var blevet hende i Dukkens Sted Ved ham vilde
								hun realisere sine romantiske Drømme. Der  opstod saaledes hos hende en stærk Følelse,
								der dog var meget forskjellig fra Kjærlighed. Hun fortalte ham om
								fremmede Lande, om berømte Mænd og Qvinder og sukkede da over, at
								hun skulde være en Pige, »men jeg vil da idetmindste,« forsikkrede
								hun, »ikke ligne de Andre!«Meer og meer gled Christian ind i den
								Trolddoms Kreds, hun havde draget; alle hans Tanker, alle hans
								Drømme dreiede sig kun om Eventyr, Berømthed og Naomi.Der var Feber i hans Blod Natlampen, som brændte ved Sengen, var ved
								at slukkes; Luen sad kun som et tegnet Punkt paa Vægen.»Kan jeg nu læse mit »Fader vor« ud, før Lampen slukkes, da faaer jeg
								engang et berømt Navn, og Naomi bliver min
								Kone, men slukkes den, da er jeg fortabt her og hisset!« Han foldede
								sine Hænder og læste mechanisk Bønnen; Øiet var heftet fast til
								Lampen, Luen zittrede, hurtigere læste han Ordene; Bønnen var endt,
								og Lampen brændte endnu.»Men jeg har sprunget over: frels os fra det Onde! saa gjælder det
								ikke! endnu engang maa jeg læse Bønnen, det gjælder da dobbelt!« og
								han læste, og Lampen brændte. »Jeg bliver lykkelig!« jublede han, og
								Lampen sluktes.Det var midt i Ugen.»Paa Søndag forlader Du os!« sagde Naomi.
								»Lægen siger, at Du meget snart vil være saa rask, som alle vi
								Andre. Tænk da paa Dit Løfte! jeg veed nok, Du elsker mig, men et
								almindeligt Menneske kan jeg ikke elske, og Du bliver kun noget
								ganske almindeligt i det spidsborgerlige Odense hos den naragtige
								Hr. Knepusl Gjør et dristigt Skridt ud i
								Verden! Der har Du, hvad Ingen veed og Ingen skal faae at vide Noget
								om, hundrede Rigsdaler af mine egne Sparepenge! Husk paa, som Du har
								fortalt mig, vort første Møde i Haven, da jeg tog Dine Øine og Din
								Mund i Pant; Du tilhører mig endnu, jeg har Part i Dig! Saasnart Du
								føler Dig fuldkommen rask, da vover Du et dristigt Skridt! Underret
								mig om det, og den Nat, Du gaaer paa Vandring, vil jeg vaage og
								tænke paa Dig!«»Alt vil jeg!« udraabte han og slyngede sin Arm om hendes Hals; hun
								sad stille med det stolte Smiil og lod ham kysse sin glødende Kind.Som Livsfarven er i Hjertet, saaledes afspeiler sig der Verden.
								Skulde vi denne Aften have examineret Christian,
									Naomi og for Exempel 
								Grevinden, da vilde hver have givet sin bestemte, men høist
								forskjellige Dom over den. For Christian var
								den et Guds Tempel, hvor Hjerterne oplades for Kjærlighed og Gud,
								hvor Tilliden voxer, og Forvisningen grundfæstes. Naomis Kys var
								hans Daab, Tonernes Magt den Orgelklang, som gav hans Sjæl Vinger.»Verden er en stor Maskeradesal,« meente Naomi. »Man maa vide at give sin Rolle med Værdighed; man maa
								imponere! kun det, man ret forstaaer at representere, det er man!
								Jeg vil være en Amazone! en Stael-Holstein,
								en Charlotte Corday, ja en saadan, hvilken
								Omstændighederne nu bedst tillade!«»Verden er et Hospital!« meente den gamle Grevinde. »Idet vi fødes,
								begynder vor Sygdom! ved hver Time, som gaaer, komme vi Døden
								nærmere! Man kan læse sig endnu sygere i Doctorbøger; i et uskyldigt
								Glas Vand kan findes et lille Dyr, der voxer inden i os! man kan
								faae Kræft, Koldbrand, Cachexie og de forskrækkeligste Sygdomme, der
								ende med Døden, og det er derfor man lever. Alle ere syge, men Mange
								skjule deres Sygdom, Andre foragte den, og »verstumplede« Mennesker,
								uden Nerver, med usundt Blod, som gjør Kinderne røde, gaae med den
								Sindssvaghed, at de ere sunde!«IXLes passions sont les vents, quifont
											aller notre vaisseau, et la raison est le pilote, qui le
											conduit. Le vaisseau n'iroit point sans les vents et se
											perdroit sans le pilote.Esprit des esprits.En deilig Vinterdag, naar Rimfrosten ligger paa Trægrenene og de
								sorte Krager flyve over den hvide Snee i det klare Solskin, kan
								vække Reiselyst; et ganske andet Udseende havde den den Dag, da Christian rullede til Odense; en vaad Taage
								laae over Egnen; sorte, afpillede Hækker med store Vanddraaber stak
								frem af den smudsige Snee, og dog hævede just dette hans Reiselyst,
								hans Higen efter romantiske Eventyr. En magisk Kreds af Slud og
								Kulde forekom ham Hjemmet, kun afsted derudenfor, og da var Alt
								Solskin og Varme.»Her vil min Lykke, lig Sommeren, kun langsomt udvikle sig; jeg vil
								flyve fra Hjemmet, flyve Lykken imøde!«En Nats Søvn under Hjemmets Tag, hvor ingen Naomi begeistrede ham, bragte igjen Rolighed i Blodet. Han
								tænkte paa Peter Wik, erindrede sig,
								hvormeget denne Mand havde gjort for ham, og følte nu, hvor hæsligt
								han lønnede ham.»Dog, naar jeg nu engang kommer tilbage som en udmærket Mand, hvilken
								Overraskelse, hvilken Glæde! men hvorledes begynderjeg det? -
								Bibelen skal være mit Orakel!« Han slog op i den hellige Bog og
								læste i Mathæi Evangelium Jesu Ord til den
								Værkbrudne: »staa op og tag Din Seng og gak til Dit Huus*«. »Ja, Gud
								vil det! gjennem hans hellige Skrift taler han til mig! Jeg har jo
								ogsaa Naomis Penge; hvilken uhyre Sum! jeg
								er rigere, end jeg nogensinde var. Jeg gaaer til Tydskland!«Mindst tænkte Hr. Knepus paa, hvad der
								beskæftigede hans Eleve, naar denne spurgte ham om Goslar,
								Braunschweig og hans Reiser gjennem Nordtydskland. En Art Plan blev
								lagt, men der manglede de *9,6. to væsentlige Ting, nemlig, at vide
								hvor han nu egentlig først vilde hen, og saa, at blive forsynet med
								et Pas, som tillod denne Reise; dog, hvad Pas angik, havde Naomi mere Omløb og større Klogskab; et Pas
								tænkte hun paa at bringe tilveie.Den blonde Ludvig, Politimesterens Søn, hvis
								Blik til hende omtrent udtrykte Noderne, hvorefter Persiens
								Nattergal synger sine Sange til Rosen, han maatte skaffe et Pas; han
								var jo den venstre Haand paa Contoiret, hvor Faderen var den høire,
								og hvorfor skal den høire Haand vide, hvad den venstre gjør. Han
								maatte skaffe Pas, og det skulde lyde paa »forskjellige europæiske.«
								Det var Naomis første Bøn til ham, og den
								blonde Ludvig maatte opfylde den. Han havde
								jo Kjærlighed, han havde Ungdomsblod -! dristige Slyngplanter, der
								vilde bære og ikke briste; men mellem Raadstue-Archivets Folianter,
								under Forhørkammerets støvede Bjelker voxte en tredie Urt:
								Forsigtighed, og denne tænkte hun slet ikke paa; den blonde Ludvig drak den hver Aften og hver Morgen i
								sin Thee, og derfor gav han hende vel i al Hemmelighed et Pas
								lydende paa »forskjellige europæiske Lande« og gyldigt for en ung
								Musikus paa 16 Aar; Christians Navn stod
								deri, men for at gjøre det Hele dødt og magtesløst, var det Naomi, som var beskrevet; de brune,
								funklende Gazeløine, den fine, slanke Bygning, de kulsorte Haar; -
								Ingen uden hun kunde reise paa dette Pas. At hendes og ikke Christians Udvortes stod deri, kunde han jo
								undskylde med, at hun havde foresvævet ham, at hun alene opfyldte
								ham, og derved var hun, og ei den det egentlig var bestemt for,
								blevet beskrevet. Med dette Pas kunde Christian saaledes ikke engang slippe over til Jylland.Paaskeferien havde han ansat som Tiden for sin Flugt, og denne vilde
								han dække ved at udbede sig Tilladelse til at turde besøge sin Moder
								og Stedfader, som han jo ikke havde seet siden sin Flugt fra
								Hjemmet. Herrens Lidelses- og Fængselsdage skulde for ham være
								Glædens og Frihedens.Hvad kunde han vel ogsaa lære hos Hr. Knepus?
								Hvad skulde hans Ophold her føre ham til?Han skrev til Naomi og underrettede hende om
								Dagen, paa hvilken han vilde begynde sin Vandring, bad hende dernæst
								paa det Indstændigste om et Møde i Vertshuset, der laae en halv Miil
								fra Grevens Gaard; der skulde de samles sidste Gang og sige hinanden
								Farvel. Brevet blev sendt bort, og nu var han fast i sin Beslutning,
								som Cæsar ved Rubikon. O, at han dog turde
								betroe sig til Luzie, men hendes Tanke
								flagrede ikke saa høit; hun vilde lee ham ud, eller søge at
								forhindre ham i at udføre sin Beslutning.Den vigtige Dag nærmede sig, og han snørede sin lille Bylt sammen,
								men løste den igjen op; altid var der Noget, han endnu maatte have
								med, og derfor maatte de tidligere indpakkede Sager vige Pladsen.
								Violinen og Bibelen kunde han slet ikke skille sig vedAlt hvad Peter Wik havde gjort for ham
								paatrængte sig meer og meer hans Taknemmeligheds Følelse; Taarerne
								strømmede ham ned over Kinderne; han greb Papir og Pen, skrev sit
								Farvel og bad ham om Tilgivelse; men neppe var det skrevet, før det
								igjen blev sønderrevet. Pludselig fik han en ny Tanke; Øinene
								funklede, Hænderne foldede sig, en Beslutning var taget. Hurtigt
								skrev han et langt Brev; læste det igjennem og jublede: »Ja,
								saaledes! nu har jeg Ro i min Sjæl! Naomi
								vil ogsaa være tilfreds! Den gode Gud har indgivet mig det!« Han
								lagde sig glad til Hvile og sov uden Drømme.I den tidlige Morgenstund rullede han med den gode Leilighed ad
								Nyborg til.Naomi havde modtaget hans Brev og var ganske opfyldt af det raske
								Eventyr, hvis Ophav hun jo var, derfor vilde hun møde ham i
								Vertshuset, men Ingen maatte vide Noget derom. Hun kunde let komme
								bort, hun behøvede kun at gjøre en Ridetour, men det var hende dog
								ukjært at blive kjendt i Vertshuset, eftersom det kun var en simpel
								Dreng, hun der skulde støde sammen med.I Hast aflagde hun en Visit hos Gartneren, en spinkel, lille Mand,
								der efter sin Stand gik pynteligt klædt.»Jeg har en Spøg for!« sagde hun, »laan mig Dine Søndagsklæder!«Hun sneg sig ned i Stalden, sadlede selv Hesten, og et Qvarteer efter
								jog, i Gartnerens Skikkelse, gjennem Poppelalleen, en lille, dristig
								Rytter; han svingede med Hatten for Røgteren, der, ifærd med at sye
								Saaler under sine Strømper, aabnede Markledet.»Sørg for min Hest og lad mig faae Storstuen!« sagde Naomi i Vertshuset.O hvor mange Gange saae hun ikke op ad Veien, om han dog ikke kom!
								hvor nøie studeerte hun ikke alle Navnene, der vare ridsede i
								Rudeglasset! over tre Timer maatte dette være hendes eneste Morskab.»Man skal see, han kommer slet ikke! han har intet Mod!«Og dog kom Helten, men seent, meget seent; træt og varm var han af
								den lange Vandring.»Endelig kommer Du!« sagde hun. Han studsede ved at see den forklædte
								Pige, men snart begyndte de gjensidige Meddelelser. Han fortalte,
								hvad der ret havde opfyldt og beskæftiget ham, rakte hende derpaa
								det Brev, han havde skrevet, for at sende Peter
									Wik. Det var intet Farvel, det var en ærlig Tilstaaelse af
								hele sin Plan, dog uden at Naomi blev
								nævnet. Han udtalte deri hele sin phantastiske Anskuelse af Verden,
								sin faste Overbeviisning, at han maatte prøve sin Kunstnerlykke ude,
								og hvilken stor Mand han da kunde blive. Han bad Peter Wik om Tilladelse til at reise, uden denne vilde
								hans Samvittighed ikke unde ham Ro. Brevet skulde Naomi først læse, derpaa vilde han sende det afsted og
								hjemme hos sine Forældre oppebie Svar.»Er det Dit Alvor?« spurgte Naomi »Det kunde
								jeg have ventet! Du bliver aldrig nogen stor Mand!« og hun gik ud af
								Værelset, vilde ikke mere tale med ham, forlangte sin Regning og jog
								hjemad i den mørke Aften.Christian stod alene tilbage; uden Afsked havde hun forladt ham;
								hendes Penge havde han endnu; de brændte ham som IldNattens Slør gjennemvæver Drømmeguden med Arabesker, de sælsomste,
								Phantasien kan skabe; de eie baade Michel
								Angelos Kraft til at male de synkende Sjæle paa Dommens Dag, og
									Raphaels bløde Skjønhed i at fremstille
								det Himmelske. Den samme Dristighed i at udmale Extremerne:
								Fortvivlelse og Forhaabning ligger i Ungdomshjertet, og Overgangene
								her ere ligesaa bratte, kun at Ungdomshjertet holder sig mest til
								det Lyse; maler det endogsaa et Øieblik, i sin dybe Smerte, en sort,
								fugtig Gravhvælving, hvor kun Salpeter-Svampe skyde frem, og kalder
								dette Jordelivet, ja, for end stærkere at beskueliggjøre sin Liden,
								viser os en paa Gulvet henslængt Rosenknop, der maa visne og
								opløses, som et Billede paa sig selv, saa see vi lidt efter lidt,
								hvorledes den fæster Rod, aabner sig, skyder Grene og Knopper, og
								hele Hvælvingen bliver en Rosenhytte, hvor snart, mellem Knopper og
								Grønt, den varme Foraarssol skinner, og den blaa Himmel titter frem.Saaledes var ogsaa denne Nat Overgangen i Christians Sjæl, medens han paa Lykke og Fromme vandrede
								de labyrinthiske Biveie, som gik i Retningen mod Ørebæk.Det Grønne er Haabets Farve. Billedet har man laant af Foraaret,  hvor da det opvaagnede Liv saaledes
								aabenbarer sig paa Mark og i Skov. Men er ikke Morgenens Gjenfødelse
								af Natten langt mere allegorisk? Her er Forhaabningens Farve Purpur!
								den røde Stribe i Østen forkynder Livets og Lysets Gjenfødelse,
								dersom den ikke, som Menneskets Haab, kun er et falsk Skjær, Skinnet
								af en brændende By.Christian saae, hvor det lysnede i Øster, Morgenen vilde komme, men
								ihvor lys Horizonten blev, steg Solen dog ikke.Det var Brand. Der var Ildløs i Ørebæk; Ild i Stedfaderens Gaard; men
								Alle sov derinde, og derfor strakte den røde Flamme dristigere sine
								Polyparme ud igjennem Tag og Luger. Luften og Sneen rødmede derved;
								de indespærrede Heste vrinskede, og de dorske Køer og Tyrene brølede
								i den tause Morgenstund Menneskene sov, og de som sove ere jo
								lykkelige.Christian vidste ikke, hvis Gaard der brændte; han betragtede Ilden
								med den Interesse, hvormed Ungdommen seer fremmed Mands Gaard brænde
								af, men siden -? Ja, i Dagningen var det forbi; det sidste Aars
								Avling var brændt, Qvæget var brændt, og Eieren -? med knust Hoved
								laae han under en nedstyrtet Muur. To faldefærdige Skorstene ragede
								frem i den rygende Dynge. Bønder og Sprøitefolk larmede og skrege
								imellem hverandre.Herhen kom Christian med Byldten i Haanden,
								Violinen indpakket, hængende over Ryggen. Det var Hjemmet, han stod
								vedX- Man läser sig till prest; - Nu väl,
											kallar ej en sprucken klocka Guds For samling jemväl til
											andakt. Spader Dame.Han skal være død i den fulde og faste Tro, at hans Folk dog
										var det herligste paa Jorden og, trods al dets Vanslægtning
										og alle dets Trængsler, dog Guds eneste udvalgte
										Eiendomsfolk. »Den gamle Rabbin,« Novelle af B.S. Ingemann.Naar et Herskab tager En i sin Tjeneste, see de ikke blot hen paa
								hans væsentlige Brugbarhed, men ogsaa, om han intet Latterligt har i
								sit Ydre eller i sin Udtale. Den, som offentligt træder frem paa
								Scenen, maa have et Udvortes passende til de Characterer, der skulle
								fremstilles, for paa en værdig Maade at give Digterens Værk. Organet
								især bliver af Vigtighed Derimod Præsten, han, der er Organet for
								Gud selv, kan hos os faae Lov at træde frem med den mest elendige
								Talestemme, det latterligste Foredrag. Syngende, snøvlende,
								affecteerte Præster have vi, der sædvanligt have grebet Feilene hos
								Hovedstadens Præster, som glimrede i deres Tid. Ligesom man i gamle
								Dage ikke troede, at Bibelen kunde oversættes i Landets eget Sprog,
								saaledes troe mange af Almuen paa Landet, at Bibelen ikke tør læses
								høit uden med den affecteerte Betoning, hvormed de have hørt Præsten
								give det kjære Guds Ord. Istedenfor at tale naturligt ud af Bryst og
								Hjerte, see sin Menighed, som Mand, Ansigt til Ansigt, staae de som
								en kalkunsk Hane og kaste Hovedet til den ene Side og Øinene til den
								anden. Guds Ord skal, som den hellige Alterviin, rækkes os af den
								rene, aabne Sølvpokal.Alle disse Egenskaber, som en Geistlig ikke skulde besidde, fandtes
								hos Godsets Præst, Hr. Patermann, der efter
								den gamle Grevindes Ønske skulde confirmere Naomi Ikke for Intet laae der Honning og den krybende Slanges
								Hvislen i hans Ord; noget væmmeligt, sødt, indsmigrende hvilede der
								paa de altid smilende Læber; han vendte,  som Elverkongen, sin Deilighed frem, men
								var som han en huul Broder*. Gouvernanten fandt, at han havde et
								Apostelansigt, fandt, at hans Omgang var, som hun kaldte det, Poesie
								i Livets Prosa. Vi kunne ikke være af hendes Mening. Høist curieust
								anvendte han gode Indfald, da disse aldrig fødtes hos ham selv ved
								Øieblikket. Han forstod ikke at multiplicere Andres Tanker med sine
								og give Productet, snarere subtraherede han sit Minus fra et givet
								Plus. Denne Mand behagede ikke Naomi.»Hr. Patermann skal altsaa gjøre et Menneske
								af mig!« sagde hun og gjennemløb i Tanken alle hans fremtrædende
								Egenskaber. Latterlig var han hende, og det maa den, som frembærer
								det Hellige, mindst være. Hun agtede ham ikke, og her var altsaa rig
								Leilighed for hendes medfødte Oppositionsaand.
								Confirmationsforberedelsen blev saaledes Disputatsøvelser, men Alt i
								passende Ydmyghed mod den herskabelige Frøken, derimod gik det ud
								over den syndige Landsbyungdom; han bar sig ad som hiin Lærer, der
								læste med den Riges Søn og med sin egen, og naar hiin gjorde ham
								imod, slog han sin egen, med den Forsikkring: »Du er mit eget Kjød
								og Blod, Dig tør jeg banke!«Sædvanligvis red Naomi ned til Præstegaarden,
								og den ærværdige Lærer hjalp selv den naadige Frøken af Hesten.
								Røgterens Dreng sprang idag til for at holde den, idet han havde det
								Ærinde fra Huusmandskonen, at bede Frøkenen see lidt ind til hende;
								thi der laae en Mand for Døden, som bad derom.»Hvad er det for Snak!« sagde Præsten. »Hun er jo Enke. Det er
								Tiggeri, Løgn og Paafund!« og han førte Naomi ind i Storstuen. Det traf sig, at de læste om den
								barmhjertige Samaritan.»Det var en skjøn Handling, som vi skulle efterligne!« sagde Præsten.»Altsaa burde jeg strax idag have gaaet til Huusmandskonen!« svarede
								Naomi.»Saaledes maa man ikke anvende det!« sagde Hr. Patermann. »Hertillands er Fattigfolk lumpent Pak,
								sammensat af Løgn og Kneb. Her kan man ikke handle som i de
								østerlandske Historier!« og han lo, thi han havde sagt noget
								morsomt.I Huusmandskonens fattige Baghuus, hvor den eneste Ko stod bunden til
								Krybben, laae en Døende paa Straaknippet; en gammel * Efter
									den danske Folketro ere Elverfolkene bagtil hule som et Deigtmg. Sæk laae over hans Fødder. Ingen
								var hos ham uden Koen, som strakte sit Hoved over Rækværket De magre
								Fingre legede kraftløst med hverandre.Døren gik op, og Huusmandskonen kom med en lille Potte Vand, stillede
								sig foran ham, og halv skjændende, halv grædende klagede hun: »Herre
								Jesu dog! nu ligger han og døer for mig, elendige Menneske! Det har
								jeg, fordi jeg lod ham faae Lov til at ligge her inat. Døden stod
								ham jo ud af Øinene, da han kom iaftes. O Gud hjælpe mig!«Den Døende løftede Hovedet lidet og ligesom smiilte; han lukkede
								derpaa Øinene igjen.»Frøkenen vil ikke komme!« sagde Konen. »Det vidste jeg nok, og
								Præsten blev gal over det! jeg faaer nok det at høre!«Den Døende sukkede dybt. Med eet reiste han sig halv op, pegede paa
								den sammenbundne Kramkiste og saae paa Konen.»Skal jeg lukke den op?« spurgte hun.»Ja!« hviskede han.Pludseligt bleve hans Øine klarere, han strakte Hænderne fremad, thi
									Naomi stod foran; hun var traadt ind af
								den aabne Dør.»Jeg har seet Dig før!« sagde hun, »altid naar vi mødtes, hilsede Du
								mig saa ærbødigt. Altid saae Du saa underligt paa mig. Er det Vand,
								Du giver ham?« spurgte hun Konen. »Skaf noget bedre!«»Ja, han kunde have godt af en Taar Brændeviin!« sagde Konen, »men
								der har ikke været Draabe i mit Huus hele fjorten Dage!«»Kjøb Viin!« sagde Naomi og gav Konen Penge.
								Hun saae med forvirrede, dumme Øine paa hende og blev endnu nogle
								Øieblikke.Graaspurvene fløi ind paa Steengulvet, qvidrede og fløi igjen. Den
								kolde Vind blæste gjennem Muursprækkerne. Det var, som om den Døende
								oplivedes, og der kom Ord fra hans Tunge!»Maa jeg see paa Dig, Naomil«»Du veed mit Navn!«»Jeg vidste det, før Du selv kjendte det!« han saae paa hende med den
								Sørgendes Smiil. »Jeg har baaret Dig paa mine Arme, men Du kan ikke
								huske den gamle Joel!«»Jeg saae Dig før!« sagde Naomi. »Men Du kom
								aldrig op paa Gaarden!«»Jeg maatte ikke,« sagde han, »og jeg vilde ikke!«»Hvad har Du at sige mig?« spurgte hun.Han pegede paa den aabne Kramkiste. Hvad gjemte han deri?Hvad havde han at sige? - Kunde Du forstaae den foragtede Graaspurvs
								Qviddren, da hørte Du, hvad den og Naomi fik
								at høre! fattede Du Tonerne, som den kolde Foraarsvind blæser paa
								sin Pansfløite, den faldefærdige Pindemuur*, da vidste Du, hvad der
								gjorde Naomi tankefuld, hvorfor hun paa
								Tilbageveien kun red Fod for Fod gjennem Kratskoven til
								Herregaarden.»Er ikke Jødedommet Christendommens Fader, en omvandrende Oedip, der spottes af den yngre Slægt!« Mon
								det var det hun grundede over, eller maaskee Præstens Foredrag idag
								om den barmhjertige Samaritan. Hendes fine Fingre vendte Bladene i
								en Bog, og Øiet stirrede deri med en Begjærlighed som Guldmagerens,
								naar han stirrer i Smeltediglen, hvor Pulverne blandes. Var det Balles Lærebog, eller Psalmebogen, den nye,
								forbedrede Udgave, hvoraf prosaiske Hænder have plukket Poesiens
								duftende Blade? Formatet var for stort, Bindet for gammelt og
								Bladene kun Papir med afbleget Skrift Det var den høifornemme
								Frøkens Arvepart paa Mødrene Side. Der stod Vers og Tanker deri, og
								mellem Bladene laae nogle løse Papirer.»Er det en Skam at tilhøre et verdensberømt Folk!« var hendes Tanke.
								»Min Moders Fader har været rig. Joel var hans Tjener, hans gamle,
								tro Tjener. Da jeg var forladt, da Alt laae i Ild og Aske, gav han
								mig et Hjem, her hvor det er og maa være. Det gamle, trofaste
								Hjerte!« Taarerne trængte frem i hendes Øine, de knustes mellem de
								mørke Øienhaar.»Frøken, han er død!« raabte Bondekonen, som paa Strømpesokker kom
								løbende efter hende.Naomi holdt stille.»Er han død!« sagde hun. »Siig mig, hvad sagde han til Jer, da I
								sendte Bud efter mig?«»Han sagde kun det, at jeg maatte hente Jer, før kunde han ikke døe!
								jeg vidste, at I var idag hos Præstens -«»I har ikke forstaaet ham!« sagde Naomi med
								Kulde. »See, derfor har I baaret Eder saa taabeligt ad! I sender Bud
								efter mig, som aldrig har talt med ham før. Jeg kjender ham ikke! I
								vil faae megen Utak derfor, dersom man faaer det at høre paa
								Gaarden! men jeg skal tie, det lover jeg Eder, vær bare selv taus!
								Siig Fogeden, at Manden er død«»Herre Gud, kjendte I ham ikke?«* I Bondens Udhuse er der tidt hele Stykker af flettede Stave og
								Pinde.»Jeg!« sagde Naomi og saae paa hende med et
								iiskoldt Udtryk, »Hvorfra skulde jeg kjende den gamle Jøde?«Og hun red bort, men hendes Hjerte slog voldsomt.»Stakkels Joell Gud har jo fornægtet Dit
								Folk, saa kan vel jeg ogsaa fornægte Dig!« og hun tog Bogen frem,
								som hun havde skjult, og læste i den, sporede derpaa Hesten og jog
								afsted til Hjemmet.Den fattigste Bonde har sin Grav i Kirkegaardens indviede Jord; kan
								hans fattige Slægt ei skjænke ham et Kors paa Graven, saa spænder
								den dog et Stykke Linned ud mellem Vidieqviste og skriver med Blæk
								derpaa hans Navn og Dødsdag. Den ærlige Joel, som bar Spaanæsken med sin Herres til Kul brændte
								Legeme, for at give det en indviet Grav, fik selv en udenfor
								Kirkegaardens Steengjærde, hvor den fattige Huusmandskones Ko
								græssede ved Stien. I fire Dage saae man endnu Spor af det hvide
								Sand, hun havde strøet paa Graven, men siden kastede Ungdommen, i
								hvem endnu det onde Dyr stikker, Stene paa den, thi de vidste, at
								der laae en Jøde. Og de foragtede Graaspurve satte sig paa Stenene
								og qviddrede deres Sang, og de kolde Foraarsvinde blæste paa deres
								Pansfløite: det faldefærdige Gjærde.Der er noget magnetisk i Læsning; vi see paa de sorte Bogstaver, og
								gjennem Øiet stiger et levende Billede ind i Sjælen; det griber os
								som den mægtige Virkelighed Naomi læste i
								Bogen og Brevene, og Huset, som engang sank i Kul og Aske, stod
								atter opreist med de gamle, snirklede Skabe, Indskrifterne paa
								Dørkarmen: »Jerusalem, glemmer jeg Dig, min visnede Høire jeg
								glemmer.« De deilige Levkøier duftede, og Solen skinnede ind
								igjennem Lysthusets røde Glas, hvor Strudsægget hang under Loftet.Den gamle Grevinde havde dog talt Sandhed om hendes Moder, men hun
								havde ikke fortalt om Nordmanden, der aflurede deres Stevne og selv
								i den mørke Nat i Grevens Sted sneg sig ind til den Ventende, og der
								var tyst, som naar Ormen overgnaver Stilken, der holder den modne
								Askefrugt. Da kom den rette Beiler, og Bagvaskelsens Sange blev
								gyldige Beviser. Vel er Kjærligheds Lykke stor, men Kjær ligheds
								Smerte er større. Den smukke Sara græd, som
									Susanna, Hilkice Datter, men ingen Daniel vidnede: »jeg er uskyldig for hendes
								Blod.« Der stode mange indholdsrige Commentarer derover, men
								egentlig Læsning for en Confirmand var det ikke.»Nordmanden er Naomis Fader!« stod der med
								zittrende, bleg Skrift; den gamle Joel havde
								skrevet det. »Det var et Snigmord paa Dit  uplettede Rygte, stakkels Saral Forskudt, med Had til Dit Barns Fader,
								havde Du dog kun ham, i hans Arme faldt Du med Forbandelser, og han
								har trykket Dødsstilhed paa Dine Læber; men Dine Klager have vakt
								den onde Aand i ham; Du er dræbt af ham! Israels Gud er en stræng,
								en hævnende Herre paa Børnene i fjerde Led!«»Nordmanden er min Fader!« sagde Naomi. »Det
								er jo en Vished? O min Moder! ja ved Dig hører jeg hiint forskudte
								Folk til! Den Vished kan Intet rokke!« Hun stillede sig for Speilet.
								»Jeg har ikke Nordboens blonde Haar og blaae Øine, jeg har Intet,
								som betegner, at jeg er født under Nordlys og Taager. Mit Haar er
								sort, som Asiens Børn eie det! mit Øie og mit Blod sige, at jeg
								tilhører en varmere Sol!«Og hun læste i det gamle Testamente med en Begjerlighed, som den
								Adelstoltes, der læser i sin Stamtavle. Hendes Hjerte slog stærkt
								ved de kjække Qvinder, som Skriften taler om: den modigeJudith og den forstandige Esther.»Min Moders Folk var et oplyst, seirende Folk, da Norden kun eiede
								Horder af Vilde. Hjulet har dreiet sig!«»Den naadige Frøken er en Antichrist i Troen!« sagde Hr. Patermann ved Timeunderviisningen, og
								virkeligt kunde hendes Spørgsmaal sætte en bedre Geistlig, end han
								var, i stor Forlegenhed Overladt til sig selv, skjøde hendes Tanker
								dristigt, tidt altfor dristigt, frem. Sin Omgivning oversaae hun, og
								det var hende en kjær Glæde at opponere mod den fromme Sjælesørger
								og bringe ham ud af det, som tidt var Tilfældet. Hun vilde vide,
								hvad Mohammed havde lært sit Folk, hun vilde
								høre Braminernes Viisdom, som den forkyndtes ved Ganges Bredder.
								»Alt bør man kjende for at vælge det Bedste!« sagde hun. »Den Syge
								og Svagelige tør man ei give uden hans bestemte Ret, men jeg er
								stærk nok til at nyde af dem alle!«Ved slig en Tiltale neiede Hr. Patermann og
								tænkte i sit Hjerte: »kommer Nogen i den evige Ild, saa bliver det
								hende!« Og Alt hvad der ikke var godt ved Naomi blev forebragt den gamle Grevinde; og hun meldte igjen
								Sønnen Alt. Gouvernanten, der slet ikke passede til at lede og
								udvikle Naomi, var ogsaa gaaet over i
								Grevindens Tjeneste, som Forelæserinde, Pleierinde og
								Conversationsperpendikel. Længe havde hun ogsaa holdt paa Naomi, men da denne gjorde sig lystig over
								hendes tydske Poesier, gik hun over til Modpartiet. Hvad Herrens
								Engel spaaede Hagar om Sønnen, hun skulde
								føde, syntes at hvile over Naomi, som det
								hvilede over Ismael: »han skal blive et
								vildt  Menneske; hans Haand skal
								være imod Alle, og Alles imod ham!« Hvad Grevinden, Præsten og
								Gouvernanten angik, da stode de haardt nok imod »Jeg veed vel,«
								sagde Naomi, »at, damper Mosen, kan der let
								samle sig mørke Skyer. Men jeg finder just Interesse ved Uveir, ved
								et saadant arrangeret Uveir! Mine Herrer ville de være! Greven alene
								er min kongelige Herre! blive de mig for utaalelige, spille de Hamans onde Rolle, saa er jeg dristig som
									Esther, og naar man mindst venter det,
								træder jeg frem for ham. Det var en mægtigere Haand end den blonde
									Ludvigs, som førte Pennen, da min Person
								blev beskrevet paa Passet, som den Klynkepeer, den Dreng i Odense,
								skulde have havt!« Og hun læste igjen om Abrahams rige Hjorder, om Davids Seire
								og Salomons Pragt.Paa Roms Forum staaer en Ruin af et hedensk Tempel, og midt i dette,
								mellem de høie Marmorcolonner, er bygget en christen Kirke; det
								Gamle og det Nye holder her gjensidigt paa hinanden, men Beskuerens
								Blik dvæler især ved Tempelets Rester, saaledes ogsaa Naomis Tanke ved Jødedommet, idet hun
								betragtede det som sammenbygt med Christendommen. Medens i
								Almindelighed hos Ungdommen Phantasien forvandler hver Mythe til
								Virkelighed, begyndte hos hende den straussiske Fordunstning, som opløser alt Historisk i Myther.
								Der udviklede sig hos hende en Anskuelse i Religionssager, som den i
								vor Tid begynder at udtale sig hos Enkelte i Tydskland, en Art
								Fritænkeri. Skulde man forresten nøiere bestemme hvad hun i
								Confirmationsaaret egentlig var, da vilde man rigtigere kalde hende
								Jøde, end give hende Navn af Christen. Prægtigere stod for hende den
								tordnende, strængtdømmende Jehovah end den
								milde Aand, som vi kunne tilraabe et »Abba, Fader!« Hvad hun læste
								om i det gamle Testamente knyttede hun sammen med sine Barndoms
								Erindringer, og hun tænkte paa Joel paa den
								sidste Samtale med ham.Paa hans Grav græssede Huusmandskonens Ko, da hun første Gang gik
								forbi Stedet. Hun saae ind over Steenhegnet og smiilte.»Derinde eller herude -? Ormene gnave dem dog lige godt! Bibelen
								forkynder Opstandelse, og Bibelen er Guds egne Ord, siger man mig;
								men i den samme Bog staaer ogsaa: »En Sky farer hen og forsvinder,
								ligedan skal ei heller den, der nedstiger i Graven, komme op
								igjen!«* Det maa jo ogsaa være Sandhed, thi det staaer i Bibelen!
								Jeg *Job 7Cap. 9 V. maae troe det Ene, saavelsom det
								Andet. Der er ingen Udødelighed, staaer der. Jehovas fuldkomneste Skabning maa, som Menneskets Værk,
								falde hen i Støv, ophøre tidligere end selve Statuen, Støv har
								formet; alle Skabninger, alle Kloder henfalde, om end Millioner Aar
								hengaae, de maae falde! eensom svæver Jehovah over sine Værkers Ruiner, eensom over et Chaos, som
								han jo fra Evighed gjorde det! »Som Skyen farer hen og forsvinder,
								skal heller Ingen opstaae af Graven!« har Bibelen sagt mig: »mine
								Dage flyve hen som en Væverskytte og ere forsvundne uden Haab!«
								altsaa leve hurtigt, men leve! indaande Glæde og briste i et Nu!« -Søndagen derefter raslede Atlasket henover Gulvet af den pyntede
								Kirke, hvor Granerne hang i Guirlander, og de røde Altarlys brændte.
									Naomi stod øverst; hun var den Første af Confirmanderne, altsaa den Bedste.
								Ingen svarede som hun, Ingen gav bedre end hun Beviset paa at have
								lært sin Christendom.Karreten rullede fra Kirken; Hjulsporet gik over Joels Grav.»Idag har jeg svoret til de Christnes Fane!« sagde Naomi tankefuld »De have opfødt mig dertil, de have givet
								mig at spise og drikke, for at jeg skulde være En af deres. En
								Overløber bliver straffet, veed jeg. Nu, om man staaer ved Rytteriet
								eller ved Fodfolket, bliver vel eet og det samme, naar det kun er
								een Konge man tjener!« Hun blev tankefuld. »O Gud, jeg er ogsaa saa
								ene i denne Verden!« sagde hun, og Vandet trængte frem mellem de
								mørke Øienhaar.Tjeneren kaldte hende til det festlige Maaltid. Hr. Patermann førte den gamle Grevinde tilbords.
									Naomi var i Atlask, med den røde
								Rosenknop ved det bankende Hjerte.XI Schöne Bilder, schöne Sachen,Halb zum Weinen, halb zum Lachen,Wie sich's dreht und steht und geht;Kommt und seht.F. Rükert.Ligesom den fattige Kone altid for Nemhedens Skyld har siddende paa
								Tenen en lille Traad, som hun kan knytte sit nye Spind til, saaledes
								har Almuesmanden i sin Brevstiil altid en bestemt Traad at begynde
								med og udspinde videre: »Jeg er frisk og vel og ønsker at høre det
								samme fra Dig!« skjøndt denne Begyndelse tidt aldeles modsiges ved
								det Følgende i Brevet. Saaledes begyndte da ogsaa den ærlige Peter Wiks Svar paa Christians Skrivelse; Resten lød, som følger:-»Naar tog Du ind at blive gal paa?« skrev han. »Sæt mig ikke
										alle Klude til, før der er Ladning ombord! See vel til, at
										Du bevarer den Smule, Du har i øverste Etage! forresten er
										jeg Din indtil Døden tro Ven. Peter Wik Eier og Fører af
											Skibet Luzie.«Vennens Haand slaaer haardere end Uvennens! og havde Peter Wik dog ikke nogen Ret? Christian kunde ikke ganske nægte det, og
								han var saaret, men ikke krænket, som da Naomi i Vrede forlod ham, fordi han ikke blindthen fulgte
								hendes eventyrlige Planer. Hans Selvfølelse var bleven vakt, og det
								fortrød ham dybt, at han ei havde kastet hendes Penge til hende. Nu
								havde han hundrede kjække Svar, han vilde have givet! Morgenen efter
								var det, at han kun saae en Gruushob, hvor Hjemmet var, han hørte
								den forladte Moders Klage og gav hende det Halve af Pengene, de
								kunde vel erstattes igjen ved Gunst eller Gave, ved egen Flid; det
								var den øieblikkelige Tanke. Tag et Raad af Din Ven, men aldrig en
								Gave, som Du ei kan give igjen.Sandheden heraf følte han dybt og tilbagekaldte i sin Erindring, hvor
								ofte Naomi var traadt ham kold og haard
								imøde. »Jeg elsker hende ikke mere!« sagde han. »Hun er smuk, men
								det er det Hele!« og dog dvælede hans Tanker altid ved hende, dog
								drømte han, hvorledes hun havde siddet ved hans Seng, rakt ham
								Haanden, og hvorledes han engang trykkede sit Kys paa hendes Kinder.
								Det var en deilig Drøm. Halvdelen af Naomis
								Penge havde han givet sin Moder, det var Lænken, som trykkede, og
								dobbelt tung laae den, thi hans Moder var jo dog ikke ble ven
								lykkeligere.I Huusmandens fattige Kammer sad hun med sit lille Barn. Mandens rige
								Slægt havde aldrig været hende god, nu var jo Baandet hævet, meente
								de; Barnet vilde de tage til sig, men det vilde hun ikke slippe, og
								derfor talte hun haarde Ord i sin Fattigdom. Niels sad ved Bordet og hørte derpaa.»Saa kan Du jo tage Din Skrædder igjen!« sagde han. »Hundrede
								Rigsdaler løb han da af med -!«»Han fik mange flere!« sagde Maria, »men han
								gav sit Liv og Blod derfor!«»Han tog sig nok iagt!« sagde Niels. »Du skal
								ikke troe, at han er død jeg har seet ham for Aar og Dag siden. Han
								kom jo om Aftenen til Gaarden, og Fa'er gav ham en Hundred- eller
								Halvhundreddalersseddel, for at faae ham ud af Landet! Klynk derfor
								ikke for ham! Du kan blive Madame endnu!«»Herre Jesus, hvad siger Du, Barn!« sagde Maria med foldede Hænder.»Jeg siger, at Du skal ikke tale ondt om min Slægt, fordi den ikke
								vil føde Dig! Du har jo Ingenting bragt i Huset, saa kan Du vel
								ogsaa gaae bort uden Noget! Din første Mand er ilive, Du kan vel
								nøies med ham!«»Vor Herre være os naadig!« sagde Maria og
								lyttede med tungt Aandedrag til hvad Niels
								fortalte. »Du er et ondt Dyr!« sagde hun. »Ikke et sandt Ord gaaer
								fra Din Tunge!« og hun brast i en hæftig Graad.I Odense var ankommet en Beridertroup, der vilde gaae til Kjøbenhavn.
								De smukke Mennesker, de prægtige Heste bleve meget omtalte; Christian og flere Dilettanter assisterede
								dem.Naomi og den gamle Grevinde vare i Odense.
								De vare Begge fyldestgjorte. Den eneste Dame i Selskabet havde noget
								saa anstændigt,  som Grevinden
								kaldte det, at man slet ikke blev forlegen ved at see paa hendes
								smukke Lemmer; hun stod med vaiende Fjer i Hatten og Faner i hver
								Haand, medens den sorte Hest syntes at flyve. Naomi misundte hende dette Øieblik. Mændene vare Alle saa
								herligt udviklede, muskelstærke og kraftige; de sværeste Kunster
								syntes en Leg, og dog sagde man, at der var En endnu mere udmærket
								mellem dem: Ladislaus, en Polak paa 21 Aar.
								Hans Mod skulde gaae til Forvovenhed, forsikkrede man; nylig var han
								kommet op af en svær Sygdom, derfor kunde han endnu ikke vise sig
								for Publikum. Han ledte en af Hestene frem, og Alles Opmærksomhed
								var henvendt paa den virkelig idealsk-skjønne Mand, hvis Ansigt
								Sygdommen havde gjort magert og guulblegt, men Trækkene vare saa
								kjække, overmodige kunde de kaldes. De sorte Øienbryn forøgede just
								det dristige Udtryk, men Øinene vare saa uendeligt sorgfulde, muligt
								Spor endnu af den lidende Tilstand, han havde været i. Han var dem
								Alle interessantest, skjøndt man slet ikke havde seet Prøver af hans
								Kunst. Rygtet glemte da ikke at udsprede Historier om ham, at han
								var af Adel, at han havde ved et Vaadeskud dræbt sin Brud, Andre
								vilde vide, at han for en Duel havde forladt sit Fædreland; en
								Tredie sagde, at han af Kjærlighed til en smuk Beriderske havde
								forladt sit rige Hjem, og at hans Brud var nylig død! Alt var
								Gisninger, som Rygtet gjorde til Vished, men hvorledes det nu stod
								eller ikke stod, interessant var den blege, alvorlige Kunstberider.»Ja, han har været meget syg!« sagde Grevinden, »og hvad Pleie kan
								det stakkels Menneske have havt! jeg føler det, som veed hvad Sygdom
								er! det maa være et skrækkeligt Liv, saaledes intet Hjem at have,
								jage afsted fra Land til Land; ikke engang at kunne faae en Smule
								Havresuppe!«»Det er et lyksaligt Liv!« sagde Naomi. »Jeg
								kunde misunde hende med de vaiende Faner og bølgende Fjer!«»Tilsidst knække de dog en Arm eller et Been!« sagde Grevinden, »de
								blive ulykkelige Krøblinge, hvis de ikke døe!«Naomi rystede med Hovedet og tænkte meget paa den smukke Berider Ladislaus. Med Christian havde hun ikke talt siden hiin Aften, da hun i Vrede
								tog bort fra Vertshuset; naar hendes Øine hvilede paa Berideren,
								fæstede han sit Blik paa hende; »Amor et melle
									etfelle est fecundissimus!« siger Plautus; i Christians Hjerte stod
								Sandheden herafNaomi og den gamle Grevinde havde faaet
								Plads tæt ved  Orchestret, Hr. Knepus talte med den naadige Frue, Christian maatte gjøre sin Compliment, men
								til Naomi sagde han ikke et Ord
								Forestillingen var næsten forbi, da bøiede hun sig halv over mod
								ham. »Følg med denne Troup som Capelmester!« hviskede hun. »See nu
								er der en Leilighed!«»Hvad vandt jeg derved?« spurgte han med haard Stemme, thi hans
								Hjerte var alt blødt som Vox, han kunde have bøiet sig i næste Nu,
								for at kysse hendes Haand og bede om Tilgivelse for hver vred Tanke.»Du vandt i det mindste, at Du skiftede Climat!« sagde hun koldt og
								talte ei mere til ham.Ja Climatet, det var Hjælpethemaet i Conversationens evige
								Stridsconcerter i det grevelige Hjem. Lad Poeter og Patrioter synge
								og sige saameget de ville om Danmarks Deilighed, Naomi erklærede dog, at vi leve i et usselt Clima. »Havde
								Himlen tænkt paa,« sagde hun, »at vor Beundringssands for Naturen
								skulde have hævet sig til denne Potens, da vare vi ganske vist, som
								Sneglen, blevet skabte med Huus paa Ryggen, og vi havde været frie
								for den evige Passen paa Kapper, Kaaber og Parapluier, som nu
								udgjøre en kostbar Deel af vor Person. Vort Aar bestaaer, som i de
								tropiske Lande, af den tørre og den vaade Tid, kun med den
								Forandring, at den tørre hos os er om Vinteren, og det er Kulden som
								binder, den vaade Tid derimod kalde vi Sommer, og den giver os
								friske, duftende Skove, som vi med Ret ere stolte af; den skaber de
								deilige Skyformationer, som ikke nok blive beundrede, da Mængden
								ikke seer saa høit. Vi kunne endnu faae deilige Sommerdage, hedder
								det ind i September, men kommer der da heller Ingen, saa trøster man
								sig med, at nu er det for seent paa Aaret til at kunne forlange
								stadigt Veir. Det er godt, at det Onde kommer ned »Naar bare vor
								Herre vil give os en god Regn, det seer ellers sørgeligt ud for
								Landmanden!« Denne vor egentlige Nationalsang synges hver Sommer,
								naar Jorden ikke staaer i en Velling. Mennesket, som to eller tre
								Gange i sit Liv bedrager sin Næste kalde vi, og med Rette, et slet
								Menneske; Sommeren derimod, som lumskelig gnaver paa vor Sundhed,
								Sommeren, der ikke et Par Dage er at stole paa, saa man altid maa
								føre sit Sneglehuus med sig, tør vi derimod ikke kalde slet. Vi
								skulle tænke paa Bondens Fordeel, ikke paa vor Glæde! siger man
								altid til mig, men Bonden er jo heller ikke fornøiet; er det
								virkelig for ham et daarligt Aar, da siger han, og har Grund dertil:
								Herregud,  iaar faae vi Ingenting!
								men er Høsten velsignet, da sukker han ogsaa: Herre Gud, ja nu er
								der saa meget, hele Landet over, at man faaer Ingenting for det! Han
								klager og klager! skulde vi da ikke have Lov dertil, vi, som have
								Sands for Naturskjønhed, ak, den er hos os flygtig som Regnbuen, i
								det mindste see vi dem begge under samme Betingelser - altid med en
								Byge over Hovedet!«Det var Naornis Anskuelser.
								Fædrelandskærlighed eiede hun ikke, sagde den gamle Grevinde, og
								Christendom havde hun ikke heller, forsikkrede Herr Patermann. Kunde han end ikke gjøre hende
								til selve Antichristen, saa erklærede han hende dog i Forhold til
								denne som en qvindelig Jean Baptist, der
								tydede paa hiins snare Fremtræden. I religieus Henseende var hendes
								Anskuelse hverken ascetisk eller hellenisk, snarere var hun en
								forudflyvende Partigængerske af »det unge Tydskland«; man vil
								indvende herimod, at hun intet Indblik havde i Philosophien, men man
								behøver kun ganske homøopathisk at have nydt den, for at være saa
								god som største Delen af denne Skole, kun at man eier Veltalenhed,
								samt veed og tillige følger det saakaldte ellevte Bud.Hr. Patermann brummede den gamle Vise: »ein
								schlechter Christ!« og den gamle Grevinde sang sit: »Danmark,
								deiligst Vang og Vænge!« og meente, at intet andet Land overgik
								vort; hun kjendte rigtignok intet uden det.»Jeg er ingen Digter, som synger for at faae Dannebrogsorden!« sagde
									Naomi, »jeg er ingen patriotisk Taler,
								som vil have Plads i de Danskes Characteerbog: Statscalenderen; hvad
								der er smukt erkjender jeg, og gjorde de Andre ikke formeget deraf,
								vilde jeg maaskee ogsaa være begeistret!« Det var Sandhed, hun
								beundrede maaskee mere end hine den grønne, duftende Skov, de
								dristigt formede Skyer, Havet og Kæmpehøiene med de blomstrende
								Brombærranker, men hun vidste ogsaa, at der fandtes større
								Skjønheder i Guds Verden, og at Climaet hos os er elendigt.»Du skulde rigtig reise hen, hvor der var bedre!« blev saaledes altid
								Grevindens Omqvæd til Naomis Climavise.»Jeg tænker ogsaa paa det!« var Svaret.Saaledes gik Sommeren 1819; en Reise, rigtignok en ganske lille, et
								Vinterophold i Kjøbenhavn forestod. Naomi
								skulde være i et med det grevelige beslægtet adeligt Huus, hvor alt
								Rigt og Prægtigt mødtes, hvor naturligviis ogsaa Landets skjønne
								Aander kom, hvis  Humor og Aand
								oftest i slige Kredse betragtes som et Slags offentligt Springvand;
								de blive indbudne for at lade det springe for de andre Gjester. Naomi glædede sig især til denne aandige
								Skueret, ja var alene lykkelig ved Tanken om Overgangen fra
								Sygestuen til Selskabssalen, fra Hr. Patermanns Taler til Skuespil og Opera. Nu var hun jo Dame,
								hun saae sin Skjønhed, hun begreb sin Forstand, men det faldt hende
								dog ikke ind, at hun i det høitfornemme Huus kun havde disse to at
								støtte sig paa, eftersom Stamtavlen manglede.»Endelig skal jeg da begynde at leve!« jublede hun. »Endelig slipper
								jeg da ud af Bastillen!« Om vi for hendes Lykkes Skyld skulde ønsket
								hende, at hun idetmindste havde blevet der eet Aar endnu - ja, det
								vil Tiden lære.XII»Hep! hep!« ein Spottruf, dessen man
										sich neuerer Zeit bei tumultuarischen Auftritten gegen die
										Juden bediente. - Unerwiesen ist es, dass der Ruf schon bei
										den Judenverfolgungen des Mittelalters angewendet worden
										sei, und die Deutung durch Hierosolyma
											est perdita, wovon die Anfangsbuchstaben das
										feltsame Hep allerdings gebildet wurden, ist eine völlig
										verunglückte. Wahrscheinlich ist Hep das landschaftliche
										Wort für eine Ziege und soli auf eine spöttische Weise den
										bärtigen Juden bezeichnen. Sonderbar bleibt es, dass sich
										dieser Ruf selbst über die Gränzen unseres Vaterlandes
										verbreitete, z. B. in Kopenhagen. Allgemeine Encyclopädie der
												Wissenschaften und Künste.Ud paa Aftenen den 4de September 1819 rullede Naomi ind i Kjøbenhavn. Hvilket Liv, hvilken Bevægelse i
								Gaderne, dobbelt slaaende, naar man kommer fra Provindserne. Saa
								levende som her var, syntes det heller aldrig for, under de
								tidligere Besøg, at have forekommet hende. Alle Mennesker vare i
								stor Bevægelse, som Blodet i en Febersyg. Enkelte Folkesværme
								stimlede sammen i Sidegaderne, Soldater joge forbi, som vare de
								Stafetter, der bragte Depescher til det kongelige Sommerslot. Det
								Hele bebudede noget Usædvanligt.Naomi lod Glasset i Karreetvinduet glide ned og stirrede ud
								Østergade, som de skulde igjennem, var aldeles spærret af Mennesker;
								vilde Skrig løde, Ruder klirrede, der faldt Skud. Kudsken maatte
								dreie af til een af Sidegaderne. Et Par ældre fyenske Damer, som
								gjorde Reisen med Naomi, kunde neppe aande
								af Skræk.»Hvad er det!?« raabte Naomi ud af Vognen;
								Lygten oplyste ganske hendes Ansigt. En Karl af den simplere Classe
								stirrede paa hende.»Hun hører ogsaa til Moses's Familie!« sagde
								han, »det er nok en heel Jøderede, der kjører bort!«»Hep, hep!« skreg en vild Skare, som strømmede til; Karlen rev
								Karreetdøren op og kigede derind; Naomi
								stødte den modsatte Dør  op og
								sprang i sin første, øieblikkelige Forvirring ud paa Gaden; Kudsken
								derimod smældede med sin Pidsk og kjørte til; et Par Husarer med
								dragne Sabler trængte ind paa Skaren, midt i hvilken Naomi stod; hurtigt samlede hun sin Fatning,
								tilbageholdt sit Skrig og lod Sløret falde for sit Ansigt, idet hun
								endnu ikke vidste mere, end at her var et Folkeopløb.»For Guds Skyld kom!« hviskede en Stemme tæt ved hende; en Mand greb
								hendes Haand, drog hende ud af Vrimlen og ind i den nærmeste
								Forstue.»Her er smult Vande,« sagde han, »nu stikke vi over Gaarden, og saa
								er Jomfruen som i sin Moders Dragkisteskuffe!«»Hvem gjælder dette Opløb?« spurgte Naomi.»Det er Deres Folk, de ville have overbord!« svarede Manden og
								nævnede nu et Navn, af hvis Familie han antog hende at være, og med
								hvilken han havde et Slags Bekjendtskab. Gjennem Gaarden kunde han
								føre hende til dette Hjem.»Jeg er ingen Jøde!« sagde Naomi»Saa lyver s'gu' Flaget!« svarede Manden. »Jeg saae Dem jo ogsaa
								springe ud af Vognen. Mit Navn er Peter Wiky
								mit Skib ligger i Nyhavn. De kan roligt betroe Dem til mig!«Naomi smilede. »Vi have engang før reist sammen over Isen fra
								Sverrig!« sagde hun.»Javist! da var der ingen Bjælker under!« Nu vare de gamle, gode
								Bekjendte.Hun nævnede ham det Sted, hvor man ventede hende, og de gik igjennem
								en af de mindre Sidegader.»Det er en god Tid for Glarmestrene!«sagde Peter
									Wik. »Der gaaer flere Vinduer end Jødernes! ja, de have det
								godt, som boe paa Qvisten. Der har jeg ogsaa mine Qvindfolk. Ja, jeg
								har to med, som skal see Byen, eftersom jeg kun ligger her et Par
								Dage. Drengen er her ogsaa; ja nu er han løbet op og kan bedre knibe
								paa Violinen! deroppe sidde de!« og han pegede paa een af
								Sidebygningerne.»Er det iaften at Urolighederne ere begyndte?« spurgte Naomi»Ja det er! men de lægge sig nok ikke saa gesvindt. I Hamborg har de
								begyndt med Commercen, og det er gaaet som en Løbeild hertil; nu
								siger man, at der ligger paa Rheden to Skibe med Jødefamilier, som
								ville nedsætte sig her i Byen. Løgn er det, men Folk troe det
								alligevel!«Idet han talte strømmede en Vrimmel af Mennesker fra den nære
								Hovedgade ind i den, hvor de vare, og spærrede dem Veien; enkelte
								Skud faldt Peter Wik stod et Øieblik
								tvivlraadig. Nu hørte han en Flok Drenge jage lige imod dem. Tæt ved
								klirrede Ruderne.»Jeg troer, at vi ere slupne fra Asken og ind i Ilden!« sagde han.»Men vi maae igjennem!« meente Naomi»Ja, naar vi kun ikke faae en Steen i Nakken!« sagde Peter Wik. »Jeg er bange for, at ikke alle
								Stenene komme fra Gaden. Der kan nu saa grumme let falde een fra
								Gjenboens Loft Disse Landorkaner ere værre end de paa Søen! Hvad jeg
								troer var det bedste er nok, om Frøkenen vil tage tiltakke med mine
								Fruentimmers Selskab, medens jeg skaffer en Karreet fra Vognmanden.«Trængselen for og bag tog mere og mere til, idet de smaa Stræder, som
								forenede Hovedgaden med denne, ligesom Canaler afledte her den
								overvældende Mængde.»Dersom Frøkenen vil holde mig i Kjoleskjødet,« sagde Peter Wik, »saa skal jeg være Lanterne!« og
								de steg op af den mørke, smalle Trappe. Han bankede paa en Dør, og
								en qvindelig Stemme spurgte frygtsomt, hvem det var. »Mig, Din
								Gaas!« sagde Peter Wik, og de traadte ind i
								det lille Værelse.Luzie stod med Lyset i Haanden, hendes Moder, halv bondeklædt, sad
								med Værtinden og Christian ved det tarvelige
								Aftensbord»Visk en Stol af til Frøkenen!« sagde Peter
								Wik, »nu skal jeg hente Kjøretøiet!« og han sprang afsted fra
								det lille Selskab, hvor den gjensidige Forundring omtrent var lige
								stor. Alle Tre havde imidlertid reist sig op, men endnu ikke sagt et
								Ord.Naomi bad om Undskyldning for den Uleilighed, hun gjorde, og fortalte
								sit Eventyr; først da ble ve de Andre lidt mere meddelelige.Alle vare de i Angst, men især Luzie, der med
								Moderen første Gang var kommet til Kjøbenhavn, for dog ogsaa at see
								den prægtige By. Enken, de boede hos, var en gammel Veninde af
								Moderen; de To havde i deres unge Dage tjent i Gaard sammen. Peter Wik havde taget dem og Christian med, eftersom hans Ophold her kun
								blev en 8-14 Dage; den halve Tid var alt hengaaetSom Paris i Julidagene har forekommet den rolige Nordbo, syntes
								Kjøbenhavn disse stilfærdige Provindsbeboere; men hvilken Rigdom og Pragt havde de dog her seet! det
								afgav Stof nok til Tale for et heelt Liv. De kongelige Stalde med
								Marmorpiller og hvælvet Loft 
								overgik langt hver Landsbykirke, de kjendte. Børsen med alle dens
								Boutiker, der ordentligt dannede to Gader, var jo en lille By under
								Tag. De havde seet Kongehuset seile med Musik gjennem Canalerne i
								Frederiksberg Have; de havde været ombord paa et Linieskib, der var
								saa stort og vildsomt, at man der ret kunde gjøre sig en
								Forestilling om Noæ Ark, som rummede alle
								Jordens Dyrearter.Alt dette blev meddeelt Naomi i et Slags
								Taleduet mellem Moder og Datter, men Moderen havde første Stemme,
								der afbrødes kun ved et enkelt Skrig fra Gaden, eller ved Lyden af
								Hestenes Hov, naar Patrouillerne rede forbi; da korsede hun sig og
								udaandede sagte et »Herre Jesus!« Luzie
								kunde ikke noksom betragte Naomi, om hvem
									Christian havde talt saa megetNæsten en Time gik, men Peter Wik kom endnu
								ikke tilbage. Det var vist vanskeligt at faae en Vogn. Alt syntes
								igjen stille udenfor. Man ventede forgjæves. Hver Vogn, der lod sig
								høre, troede man var den bestilte, men de rullede Alle forbi.
								Forgjæves begyndte man paa en ny Samtale; den vilde ikke ret gaae;
								uroligt stirrede de til Døren, men Peter Wik
								kom ikke. Naomi begyndte at finde det
								uhyggeligt heroppe hos de fremmede Mennesker paa det lille, snevre
								Kammer.Vægteren raabte Elleve; endnu sad de i deres Eensomhed»O Gud!« sukkede Luzie, »om de har skudt ham.
								Hvor let kunne de dog ikke skyde feil!«»Det er jo med løst Krud!« sagde Naomi.
								»Forresten er jeg ikke længer bange for at gaae, naar kun Christian vil følge med mig!«»Nei, nei!« sagde de Andre, »det gaaer ikke an! lad os dog endnu
								vente.«Værtinden bragte et Spil Kort, for at de kunde fordrive Tiden med
								det.»Men om Christian gik ned og saae efter ham,«
								sagde Naomi. Han var villig dertil og lovede
								at komme snart tilbage.»For Guds Skyld, tag Dig iagt!« sagde Luzie.
								»O, jeg er saa angest for ham!«»Det er jo et voxent Menneske!« sagde Naomi,
								»kjender jeg ham ret, gaaer han nok ikke længer end ned i
								Gadedøren!« Det var imidlertid ikke Tilfældet.Fruentimmerne vare nu alene.»Hør, Vægteren piber!« sukkede Luzie. »O,
								hvor her dog er ængsteligt i saa stor en By! og man boer saa høit
								oppe; den ene Familie  høiere end
								den anden! Gid vi vare hjemme igjen i vort rolige Hjem!«»Men der kjeder man sig!« sagde Naomi.»O nei!« svarede Luzie. »Om Sommeren er man
								jo altid ude i det gode Veir, og om Vinteren er der saa meget at
								pusle med Jeg længes nu ordentlig efter igjen at see kun paa
								Gjenboens Gavl og hans skjæve Vindue, som Aar ud og Aar ind har
								været Udsigten fra mit Kammer; ja, det længes jeg ordentlig efter,
								thi der har jeg ikke den Hjerteangst, som her. Strax fornøiede det
								mig nok, at see alt dette Nye og Prægtige, men selv medens jeg saae
								det, havde jeg dog en sær, en ængstelig Følelse mellem disse mange
								Mennesker; ikke En af dem kjender mig! jeg er dem Alle ligegyldig.
								Det er en underlig Tanke!«Christian var imidlertid paa Gaden. Alt var for Øieblikket stille;
								Porte og Døre vare efter Befaling lukkede; men gjennem Vinduerne
								skinnede allevegne Lysene ud og viste, at man ikke var tilsengs.
								Hvert Huus syntes en stum Søvngænger, i hvis Indre Liv og Tanke
								rørte sig. Kun i Dandseboden var mørkt; ingen Straale faldt igjennem
								de udskaarne Hjerter i Vinduesskodderne. Christian tænkte paa Steffen-Karreet. Nu laae den kolde Jord alt længe over hendes
								Kiste. Peter Wik saae han intet til, og hos
								Vognmanden var lukket, Ingen aabnede Porten, da han bankede. Det
								blev altsaa kun en sørgelig Besked, han bragte de Ventende.Naomi opfattede sin Situation fra den romantiske Side, og det var den
								eneste, hvori den havde noget Behageligt. Luzie var nær ved at græde.»Kommer Mo'rbro'r ikke til den er Tolv,« sagde hun, »da Gud forbarme
								sig! da er en Ulykke skeet!«»Vor Herre er god og naadig!« sagde Luzies
								Moder og lagde Kortene op, for at see, hvad de sagde.»O, Moder!« udbrød Luzie, »læg Kortene bort!
								Jeg synes, der er noget Gudsbespotteligt deri, at sidde med Kort en
								Aften som denne!«Klokken slog tre Qvarteer til Tolv; de talte hvert Slag. Som Columbus's Mandskab havde de sat en bestemt
								Tid, paa hvilken Haabet maatte aldeles opgives; hine satte Dage,
								disse en bestemt Time, og denne var Klokken Tolv.Den ærlige Peter Wik havde ogsaa talt
								Qvarteerslagene, men to Timer tidligere end de; nu var han
								resigneret; forresten befandt han sig i stort Selskab, paa hvilket
								man i ingen Henseende kunde anvende Goethes
								Ord:»Gute Gesellschaft hab' ich gesehn, man nennt sie die gute, Wenn sie
								zum kleinsten Gedicht keine Gelegenheit giebt.«nei, godt kunde det aldeles ikke kaldes, men det var særdeles
								brugbart for Poesien, især den romantiske, og bestod af en Art
								blandede Characterer, et lille Selskab, som Politiet i en urolig Nat
								kan samle det De befandt sig Alle i en stor, rummelig Sal, der om
								Dagen blev afbenyttet til Forhør; gjennem et Glasvindue over Døren
								skinnede en Lygte ind til dem. Alle de, der i denne Aften vare
								grebne som Forstyrrere af den offentlige Rolighed, sade og laae her
								i forskjellige Grupper.»Loven maa have sin Gang!« sagde Peter Wik,
								»det var et lille Feilgreb, at jeg kom herop! men hvad skal man
								sige. Imorgen vil det nok gi'e sig!« Han tænkte paa dem derhjemme og
								paa Naomi, som ventede, at Vognen skulde
								komme! »Ja hun fik længe Lov at vente!« Havde han ikke tydeligt nok
								sagt det til Husarerne, da de i Trængselen tog ham med De vare nu
								altid saa raske paa det! Ingenting vilde de høre! det vilde ikke
								heller Vægtervagtmesteren. Ind til Krapylet skulde man, og
								Jernstangen strax for Døren. Der var ikke Andet at gjøre end at
								sove. Imorgen skulde han nok klare Papirerne.Da Klokken slog Tolv sov han en god Søvn, men i hans Hjem var
								Forvisning om, at en eller anden Ulykke var hændt ham. Hvad skulde
								de gjøre? Naomi resignerede; hun lagde sit
								Hoved op til Ryggen af Lænestolen, og træt af Reisen sov hun snart
								ind Først da hun sov, lod Luzie sine Taarer
								frit Løb, til ogsaa hendes Hoved bøiede sig; men hun drømte ikke som
								Naomi om enkelte Solskinsdage i Fyen, om Kæmpehøie og luftseilende
								Skyer, hun drømte om den urolige Sø, hun havde seilet over, og om
								den urolige By, hun var i; derfor drog hun sit Aandedrag saa dybt,
								og hendes Bryst hævede sig som hos en Syg. Den stille, milde Pige
								var sovende et Billede paa Lidenskab, medens den vilde Naomi syntes en stille, yndig Skabning, hos
								hvem Alt aandede Fred og Hvile. Christian
								betragtede dem begge. De urolige Drømme, som med galvanisk Kraft
								virkede paa Luzie, tilbagekaldte hos ham
								Erindringen om hiin Nat ved Kilden, og det forekom ham, som om hun i
								sin Søvn vuggedes tilbage i hiin Sjæletilstand. Det var ham
								ængsteligt at see.Uvilkaarligt stillede han sig tæt ved Naomi,
								stirrede paa hende, til hans Blod blev Ild; han følte en Trang, et
								vildt Instinct til at trykke sine Læber til hendes. I Beskuelsen
								inddrak han Kjærlighedens stærke 
								Gift. Hun laae ubevægelig; det deilige Medusahoved forstenede ikke,
								men smeltede hans Bryst, medens Luzie kun
								indjog Skræk og Angst.Lyset brændte ned i Stagen; han mærkede det ikke, før det blussede
								op, idet det sluktes.XIIIRask sporer han sin GangerI den dæmrende Sol; - -Hans Lokker flagre prægtigt,Hans Blik er kjækt og smukt,Der ligger noget MægtigtI dets raske Ørneflugt.H.P. Holst.Hab' ich doch einen Tag gelebt, einen
										Tag, wie Du Dir nie einen gewähren, noch erschaffen kannst!
										Hab' ich doch den Traum eines lustigen Daseins gehabt, kurz
										und anmuthig wie ein Friihlingsmorgen, ein Champagnerrausch!
										Aber dann - - Cavalier-Perspective.Baronens Huus, i hvilket Naomi opholdt sig,
								var et rigt Huus; Alle gjaldt de for Patrioter og fandt, at Naomi ikke var det, og dog vilde ethvert
								Lands Armand Carrel have erklæret hende for
								den Dueligste af dem til at tjene som Recrut under Tidsalderens
								Frihedsfane. Der blev meget læst, og dog indskrænkede Bekjendtskabet
								med Landets Literatur sig kun til Adresseavisen og de originale
								Stykker, som Familien fik at see i Theatret paa dens
								Abonnementsaften; derimod hørte man altid her Begeistring over en
								eller anden engelsk Roman, »o den er ganske superb!« og tidt stod
								den dog meget under, hvad vor egen Literatur frembragte. Man huskede
								ikke paa, at Alt i Verden er underkastet Naturlove, saaledes ogsaa
								Digteren; hans Berømthed afhænger ikke af hans Værkers
								Fortrinlighed, men af hans Fædrelands Størrelse, denne og hans egen
								Storhed multipliceres med hinanden, og Fædrelandet er altid en Tier.
								Familien var meget religieus, det vil sige, de toge gjerne i Kirke
								og hørte, hvem Hoffet hørte. Naomi var
								derimod ganske en Kjætterske. Ligesom i vor Tid Kunstneren Adam har vovet, trods den parisiske
								Geistligheds Villie, at smykke Pantheon med Voltaires og andre Aandens Helgener, istedenfor med Genovevas og Legendernes fromme Billeder,
								anbragte hun i sin Religions Tempel Socrates
								ved Siden af Paulus, Mohammed ved Zoroaster. Smuk, men
								endnu mere bizar, fandt man Naomi i at de
								Alle kjendte hendes Slægtsregister var temmeligt vist, og saaledes
								manglede hun et Par Nuller bag efter sin Navneværdi. Alt var
								imidlertid Høflighed, den fine, iiskolde Høflighed, saa skinnende
								blank, at en egentlig Opposition blev gjort umulig. Havde Naomi nedstammet fra en eller anden berømt
								Slægt, da tør vi ganske sikkert troe, at hun vilde have sat Priis
								derpaa, ligesom det jo altid bliver et medfødt Gode at høre til en
								Familie, der har fortjent Udmærkelse fremfor Andre; neppe vilde hun
								have efterlignet hine Adelsmænd, som Historien viser os Exempler
								paa, der begeistrede over Frankrigs første Revolution, opgave deres
								Adelsdiplom og kun vilde være borgerlige*; nu hyldede hun derimod
								disses Mod og erklærede, at de først herved havde viist Aandsadel.
								Havde den gamle Joel traadt ind i Salen til
								hende og de adelige Frøkner, vilde hun maaskee nu have sat en
								Stolthed i at sige: »jeg kjender ham!«En dansk Forfatter** har allerede gjort opmærksom paa, at i Danmark
								findes saa mange Kammerjunkere, at naar en Dansk kommer til Hamborg,
								og man i Hotellet ikke veed hans Titel, kaldes han Kammerjunker, da
								dette sædvanligviis slaaer til. Her i Huset kom næsten hele denne
								Kaste, og En var der, som med Hensyn til Naomi blev betragtet med ganske egne Øine, nemlig som hendes
								erklærede Tilbeder, det vil sige, han gjorde alle Krumninger, der
								betegne A, men hun vilde ikke sige B. Han var en Holstener, altsaa
								en Tydsker, og det med Liv og Sjæl; men derfor kan man ikke dadle
								ham, meente Naomi, »det er Sproget og ikke
								den politiske Grændse, eller Floder og Bjerge, som skiller Nationer.
								I Norden bliver Norge og Danmark Broder og Søster, Sverrig er en
								Halvbroder, Tydskland en Fætter og England en Slægtning langt ude.«Kammerjunkerens Fader var nylig blevet Jubelolding. »Det blev,«
								meente Naomi, »Alle de, som ei havde gjort
								Andet, end at vor Herre vilde have dem!« men Sligt skulde hun ikke
								sige.I Februar kom fra Sverrig en tydsk Beridertroup, der alt i Mai vilde
								gaae til Wien. Kammerjunkeren tog en Loge og inviterede i den
									* I Sverrig gaves ligeledes et Par Exempler.** Carl Bernhard. hele Familien. Frøken Emma var især passioneret for Heste, hver
								fjortende Dag gav hun sine to Rigsdaler for at ride en Tour med en
								kongelig Berider, Ingen kunde altsaa være gladere ved Indbydelsen,
								end hun. Som Duenna for de mange unge Damer, Kammerjunkeren førte i
								sin Loge, var hans Tante, Grevinde Höhn,
								som, efter den blandt flere af den høiere Classe hos os antagne
								Maade at benævnes paa, istedenfor Titelen, tilføier ved Navnet
								Endelsen en, kom til at hedde Höhnen; under hendes Portrait kunde man med
								Betydning have anvendt Le Sages Ord:»C'est la perle des duegnes, un vrai dragon pour garder la pudidté du
								sexe.«*Kammerjunkeren udtalte sin Trang efter at see et Skuespil; hvad man
								gav paa vort Theater havde han jo seet bedre i Hamborg, dette
								egentlige Nordhjørne af vort civiliserede Europa.Med hvilken Hurtighed rullede dog Vognen afsted gjennem de vinterlige
								Gader. De fire Karreethjul dreiede sig mange hundrede Gange og med
								disse det store Skjæbnehjul. Gid dog at Karreten havde væltet, saa
								at Damerne havde faaet en lille Skræk, og Naomi havde brækket en Arm. Ja, det havde været en skrækkelig
								Ulykke, men naar hørte man vel, at der skete en Ulykke med
								Delinqventen, idet han kjørte til Retterstedet: aldrig løbe da
								Hestene løbsk, aldrig knækkes en Axel.Tilskuerpladsene vare særdeles godt besatte. Orchesteret spillede en
								af disse lette, hens vævende Melodier, der ved første Gang at høres,
								virker paa os, som Skuet af den smukke Baldame selv, idet hun træder
								ind: Alt er frisk, livsglad og svævende; men siden - ja, saa ligner
								den ogsaa Baldamen efter en hendandset Nat - Friskheden er borte.Prægtige Heste bleve førte frem. I det første Ridt deeltoge endnu
								ikke de mest Udmærkede ved Trouppen, men Naomi havde seet nok til at kjende, at det var de samme
								Beridere, hun havde seet i Odense; hun greb Placaten og læste Ladislaus's Navn.Damen med de vaiende Fjær stod allerede paa Hesten, Fanerne svingede
								i hendes Haand. Det forekom Naomi, som havde
								hun kun lukket Øinene og drømt en kort Drøm, siden hun sidst saae
								hende. Det var de samme Bevægelser, det var det samme Smiil og til
								den selvsamme Musik som sidst, og dog havde Damen siden den Tid
									* GU Blas. været i Stockholm og Petersborg;
								endnu i denne Sommer skulde hun til samme Musik svinge de samme
								Faner for de godmodige, lystige Wienere. »O, hvilket lykkeligt,
								hvilket bevægeligt Liv! Hvor herligt maa det være, altid at tumle
								sig i fremmede Lande, altid Nyt! aldrig komme tilbage for at blive.
									»Komme tilbage,« ja, det betyder jo ogsaa i vort Sprog intet Godt: Nu er han
								kommen tilbage i det«Trompeterne klang; Skranken aabnedes, og Ladislaus paa en stolt, sort Hest jog ind paa Banen. Han
								hilsede, som en Herre hilser sine Vasaller. Han var i polsk Dragt;
								en mørk Bræmme af Bjørneskind sluttede sig om Huen, men hans eget
								Haar traadte sortere frem. Hvert Spor af Sygelighed var forsvundet,
								men Blodet skinnede dog ikke igjennem Kinderne, en mørk Bronzefarve
								hvilede over de stolte Træk. Alvor og gjennemtrængende Tænkning laae
								i de mørke Øine.Idet han viste sig, havde strax den smukke, ungdomskraftige Mand hele
								det blandede Publicums Interesse; det hørte man i den mumlende
								Beundring; hans hele Opmærksomhed var derimod kun henvendt paa
								Hesten, ikke eet Blik faldt paa Tilskuerne. Nu svævede han i vild
								Flugt Banen rundt, legede i Luften med skarpe Sabler og gjorde de
								dristigste Spring; det syntes en Leg, det var, som om han og Hesten
								gjorde deres Kunster kun til gjensidig Fornøielse. Der viste sig hos
								Rytteren en Forvovenhed, som ængstede, medens hans Smidighed og
								Senekraft bragte den til Udseendet af en Leg. Man betragtede ham med
								den Ro, hvormed man betragter Fuglen, som svinger sig hen over et
								svimlende Dyb; vi vide, at dens Vingekraft vil ikke svigte den.Flere end een Qvinde lagde sin fine Haand for Øiet, medens Hoben
								tiljublede ham Bifald Naomi strakte sig frem
								over Skranken; hendes Øine funklede, han var den første Mand, hun
								havde betragtet med Beundring, den Første, hun havde skuet op til i
								Erkjendelse af, at han i Noget var hende overlegen.Efter Ladislaus viste Andre deres Kunster,
								men Ingen var smuk som han, Ingen saa kjæk og dristig; han sluttede
								Forestillingen med at fremstille Mazeppa,
								der udstrakt hen af Hestens Ryg og med Hovedet nedad, jog i vild
								Flugt, som Kosakhøvdingen jog over de uhyre Stepper.Det var en herlig Aften; selv Kammerjunkeren var interessant, han
								talte kun om Ladislaus. Hele Natten drømte
									Naomi om - Christian. Det var ogsaa En at drømme om,
								meente hun, og tænkte ordentlig med et Slags Bitterhed paa sin
								Barndoms Ven.Et Par Dage efter fortalte Frøken Emma, at
								flere Damer af Stand vilde tage Ridetimer hos Ladislaus.»Jeg er med!« sagde Naomi, og da Husets
								ældste Datter var paa Partiet, kunde det ikke godt nægtes Naomi. Kammerjunkeren syntes dog, at de
								Landløbere havde for stor Lykke.Aaret 1820 havde for Danmark en stor Deel Begivenheder. Statsgjælden
								fik en Læk*; Dr. Dampe med nogle urolige
								Hoveder vilde give Statsskibet en Læk; Meningsstridigheder udviklede
								sig i Religionssamfundet, og hvert af disse Partier fandt en Læk hos
								sin Modpart; under saa mange og saa store Læk tør vi ikke tale om
								den, som Ladislaus gjorde paa mangt et
								qvindeligt Hjerte; et saadant er for Statsmaskinen hvad Vandboblen
								er for Møllehjulet. Imidlertid var Ladislaus
								sig sin indgribende Magt bevidst, dog yttrede han ikke mindste Tegn
								paa denne Bevidsthed I Underviisningstimerne var han den mest
								chevalereske, men tillige den mest tause Lærer; hans Ord
								indskrænkede sig alene til de nødvendige, der maatte siges for at
								kunne belære; kun en enkelt Gang saae man et Smiil spille om den
								smukke Mund, som de mørke Moustacher beskyggede, og da lynede det
								mørke Øie. Emma fandt, at der i dette Udtryk
								laae noget Ondt, Naomi derimod, at det
								betegnede en undertrykt Smerte; hvorledes det nu var eller ikke var,
								han blev dem, ved denne Maade at være paa, langt interessantere, end
								han vilde blevet ved at besidde en Mirabeaus
								VeltalenhedIngen af de qvindelige Elever kunde sammenlignes med Naomi i Raskhed og i afgjort Talent til at
								være en fortrinlig Rytter, men Ingen af de Andre havde heller før,
								saaledes som hun, frit og uden Sadel, jaget over Mark og gjennem
								Skov.Middelalderens Gamle ridsede heroppe i Norden Elskovsruner i et Æble,
								og den, i hvis Skjød Æblet faldt, grebes af en hæftig Kjærlighed;
								men der kan ridses Runer i meer end i et Æble: paa Panden, i Smilet
								om Munden og om Øiet kan Runerne staae, siger Digteren**. Et
								Haandtryk, et Blik kan være Æblet, hvoraf den, som alt er grebet,
								kan suge Giften.* Venturinis Chronik 1820.** Tragedien »Svend Dyrings Huus«.Naar man elsker for første Gang, da seer man Verden gjennem et
								prismatisk Glas: paa hver skarp Kant, paa hver Begrændsning hviler
								det syvfarvede Haab. Hverdagsmennesket faaer poetiske Tanker, og
								Digteren giver os sine mest begeistrede Sange.En Mand paa to og tyve Aar, der allerede er interessant for en ung
								Pige paa atten, mangler kun et Par Dage i at være elsket af hende.Midt i April gave Beriderne deres sidste Forestilling. Endnu var
								Tilskuerpladsen ikke aaben. To af Staldknægtene stode i Stalden,
								beskæftigede med Hestene i Hjørnebaasen. Ved den smukke Hingst, som
									Ladislaus sædvanlig red, saae man den
								athletiske, smukke Mand selv med det bronzefarvede Ansigt; de
								ravnsorte Øienbryn trak sig frem over de mørke Øine. Endnu var han i
								sine daglige Klæder: den korte Jakke og de gule Skindbeenklæder, der
								som en Ham formede sig smukt over hver Muskel. Hans venstre Haand
								hvilede paa Hestens Bov og fremhævedes desto mere derved; den var
								stærk og dog ædelt formet Ladislaus læste et
								Brev; det var kun et ganske lille Stykke Papir, men det var
								rosenrødt med forgyldt Snit og en broget Oblat klæbede endnu ved
								det. Man saae tydeligt, at Brevet var fra en Dame. Derfor spillede
								maaskee det fine Smiil om hans Læber.Vor Tids Kunstgrandskere ville paastaae, at i Oldtiden ere flere af
								Billedhuggernes fortrinligste Værker blevne malede. Den Indvending,
								at ved Malningen maatte Billedet faae det Stive i Udtrykket, som
								findes hos Voxfigurer, besvare de med, at i Almindelighed er ingen
								Voxfigur et sandt Kunstværk, saasnart det hæver sig til denne Rang,
								da er ogsaa Farverne af en forhøiet Virkning for de mesterligt givne
								Former. Om de have Ret eller ei, vide vi ikke, det er ogsaa kun den
								givne Idee, vi her ville holde os til. Vi ville tænke os den
								vaticanske Apollo, ligesaa kunstnerisk malet
								som formet, Ansigtsfarven bronzeagtig, som Napoleon havde den, og Øiet mørkt og talende, som hos
								Arabiens Sønner, da har vi Billedet af Ladislaus.Det var den sidste Forestilling, Beriderne gave, altsaa den sidste
								Aften, man saae dem; Publicum hilsede dets Yndling. Baronens Familie
								havde to Loger. Naomi og Frøken Emma manglede ikke.En Tournering blev givet. Ladislaus,
								ridderligt klædt, traadte i Skranken, han hilsede med Landsen, han
								hilsede netop mod den Loge, hvor Emma og Naomi sade, de vare jo hans Elever. Emma rødmede, Naomi
								smilede kun.O hvilken Nat med Drømme havde dog Emma den
								kommende  Nat, Naomi derimod havde vist først sine Drømme den anden Nat,
								lange Drømme vistnok, thi Klokken var henimod Ti, og endnu viste hun
								sig ikke ved Theebordet.Pigen kaldte, men fandt ingen Frøken, derimod et Brev, der indeholdt
								en let Undskyldning, et Slags Bøn, at man ikke maatte blive
								forskrækket over, at hun iaftes var reist til Fyen; det var mere end
								et løst Indfald, skrev hun, Nødvendigheden bød det, og de skulde med
								næste Post faae Brev, der vilde opklare dem det Hele.Det vakte en almindelig Forbauselse; man skrev endnu samme Dag et
								Brev til den gamle Grevinde med Underretning om denne forunderlige
								Afreise. løvrigt var man ikke urolig; det stemmede jo fuldkommen
								overeens med Naomis Characteer, pludseligt
								at faae den flyvende Idee at reise til Fyen, og strax sætte det
								iværk.Et Par Dage efter indtraf Brev fra den gamle Grevinde; hun var høilig
								forskrækket, thi der var ingen Naomi
								indtruffet hos hende, ei engang en Skrivelse havde hun erholdt fra
								det forfærdelige Barn.Det var, som sagt, midt i April; Vaaren var ivente, Storken var
								ivente -ja Storken, det er en sælsom Fugl! naar den kommer fra Syden
								til os, føle vi Lyst til at reise derhen, hvorfra den kommer. Det
								varme Solskin lokker os ud af Stuen; vi have Lyst til at see, hvor
								store de grønne Knopper ere paa Træerne, og vi gaae da ud paa Gaden;
								Kjøbenhavneren gaaer til Havet og seer paa Skibenes Flugt.
								Dampskibet sender sin sorte Rogstøtte iveiret, Hjulene bruse og
								Skibet flyver; man bliver veemodig af Længsel, sælsom veemodig. Der
								kan jo være en og anden Sjæl, som siger: »jeg har det saamænd godt
								nok her hjemme!« men man reiser ikke for at have det godt, man lever
								ikke for at have det godt! men det begriber den gode Mand ikke.
								Dampskibet jager bort, forbi de stolte Seilskibe.Gutzkow siger i sin Wally: »fur die schaalen Gemiither ist nichts
								genialer, als sich selbst zu zeichnen, wie sie sind; ihre Tante,
								ihre Katze, ihren Schawl, ihre kleinen Sympathien, ihre
								Schwachheiten. - Es giebt Kritiker und Literatoren, die sich nur fur
								das Kopieren der Wirklichkeit enthusiasmiren konnen. - Die Poesie
								ist jetzt Selbstbefruchtung. Die Wirklichkeit nährt sich von ihrem
								eignen bürgerlichen, überquellenden Fette.« Baronens Huus kunde give
								os et stort Udbytte af denne Art, men vi ville ikke gribe det blot
								Hverdags i Hverdagslivet og maae altsaa flagre bort fra et Sted,
								hvor kun dette alene findes.Naomi tog sig den Frihed pludseligt at reise; vi ville gjøre det
								samme, vi ville ogsaa reise fra Kjøbenhavn, det er jo Vaar,
								Dampskibet er seilfærdigt - men det gaaer ikke til Fyen, vi kunne
								ikke besøge Christian, Luzie eller Nogen af alle vore Bekjendtere der; hen over
								Østersøen kjører Skibet paa sine to vandklø vende Hjul. Nu vel! for
								Originalitetens Skyld ville vi reise med; eet eller andet Udbytte
								maa der dog kunde gjøres, Noget maa der møde os! Vi gjøre den
								Aftale, at vi ikke vende tilbage til Danmark, før vi have prøvet et
								Eventyr, der nogenlunde lønner os Reisen; møder os Intet, da blive
								vi derude, vende aldrig hjem. Een Bekjendt, Christians Fader, den stakkels Skrædder, have vi jo i
								fremmed Land, maaskee han i dette Øieblik sender Hilsen hjem til
								Danmark med Storken, som gjester os.Vi ere ombord Dampskibet seiler. Man siger:»Hvad i Havet er gjemt, Det er udslettet og glemt.«Nei, hvad Fladen har bevaret, det er anderledes udslettet og glemt.
								Naar Kjølvandet har lukket sig, da er der intet Spor mere af Skibets
								Vei; hvormangt et Ansigt vilde ellers ikke titte frem i Vandfladen,
								dersom dens Speil beholdt Indtrykket af hver, som havde seet ned
								deri. Da vilde det ogsaa vise os Ladislaus,
								vise os hans stolte, smukke Ansigt Kun et Par Dage vare jo
								hengaaede, siden han med hele Trouppen seilede denne Vei. Selskabet
								var forøget med en dansk Mand, en Knøs, vistnok kun sine femten Aar
								og det er næsten at være for gammel til at begynde denne Kunstbane,
								men fine og smidige vare hans Lemmer, Øiet udtrykkede Kraft og
								Villie, fine Moustacher krusede sig om de friske Læber; - man kaldte
								ham Hr. Christian. I Passet stod, at han var
								en Fyenbo. Han havde hvilet sin Arm paa Ladislaus's Skulder; Arm i Arm stode de, da de nærmede sig
								Meklenborgs Kyster. Den Danske saae mod Nordvest, henover Havet, vor
								svømmende Alpekjæde, der skiller os fra - fjorten Dage tidligere
								Foraar.Ja, hele fjorten Dage vare Træer og Marker fremme, da Landtouren
								begyndte.Den danske Knøs trykkede et Kys paa Ladislaus's Læber. »Din!« sagde han, »Din alene!«Og Ladislaus smilede: »min! - min var Du alt
								derude paa Søen!« og det var, som om den danske Knøs rødmede, men
								Ansigtet skjulte sig ved Ladislaus, som
								gjengjældte Kysset.»Min var Du alt paa Søen!« -Ja, kunde Bølgerne fortælle, saaledes at
								vi forstode dem, da kom der vist mange artige Historier. Fiskene
								vide Besked, men de bleve gjorte stumme. Overalt seer man Viisdom i
								Naturen! Fiskene ere stumme, for ikke at fortælle, hvad Bølgerne
								sladdre, og Ormene i Jorden bleve stumme, for ei at fortælle,
								hvorledes de Døde kjede sig i Gravene. - - Vi ville ogsaa være
								stumme med Hensyn til Fortolkningen af disse Ord.Selskabet valgte den korteste Vei, det gik altsaa ikke over Lybeck
								til Hamborg, men lagde Reisen over den lille By Moln, bekjendt, som
								Verona og Assisi, ved en Grav*, her ligger Uglspil Han skal være sat paa Hovedet ned i Graven; en
								Ugle og et Speil er hugget i Stenen. Engang stod her et Træ, som
								hver vandrende Haandværkssvend spigede et Søm ind i til Erindring og
								som en sød Forhaabning. Træet er fældet i Krigens Tid Man dvæler ved
								Graven, selv Indskriften Ugle og Speil er jo en Calembourg. Det er
								gaaet Uglspil som Homer, man har betvivlet hans Tilværelse, tænkt sig at der
								stak flere Personer under dette Navn. Dog vi ville ei grunde
								derover, men vandre videre i Uglspils By,
								søge vor Uglspil og saaledes opsøge Naomi.Moln er en interessant gammeldags By. Vi gaae hen i en af de snevre
								Gader, ind i et Huus med tykke Mure, takket Gavl og faa og snevre
								Vinduer. I den rummelige Dile, vi træder ind i, staaer Beridernes
								Vogn, Værtens Vogn og en stor Rulle; Bordet er dækket; det seer ud,
								som om alle Husets Værelser, paa Sovekammeret nær, vare forenede i
								dette ene, som man kalder Dile.Trouppen havde siden den kom i Land havt en Reise af 6 Mile, derfor
								gjorde man sig nu tilgode. Den Danske, Christian, som han kaldtes, sad mellem Ladislaus og Josephine, Damen, vi kjende, med de vaiende
								Fjær og de brogede Faner. Alt var Latter og Glæde, selv Ladislaus saae mindre mørk og alvorlig ud,
								det stolte Blik var forunderligt talende.»Noch einmal die schöne Gegend!« sang Bajatzo og pludrede om
								»Gefrornes« og »gebackenes Händel,« Alt i den veritable
								Wienerdialect, og da den danske Christian
								hviskede om Træthed, om at sove og * I Verona Rømeoogjulies, i Assisi den hellige Franciscus's. drømme, lo Bajatzo, saae paa ham,
								nikkede til Ladislaus og sang i østerrigsk
								Dialect:»A Trambiachl kaffa? I wisst nid: Zwegn we; I hå nur dan
										oanzing Tram: Dan woas i eh*.«Der staaer i den hellige Skrift en Historie om Frelseren i Templet,
								man førte for ham en Qvinde, som havde feilet; hun skulde dømmes, og
								han bød da den, som var feilfri, kaste den første Steen paa hende,
								da sneg de sig Alle bort. Lader os tænke derpaa, idet vi i den
								danske Christian kjende Naomi, lader os erindre hendes Opdragelse, hendes
								Omgivning og især hendes Anskuelser.Hun var ene med Ladislaus.»Jeg har gjort meget for Dig!« sagde hun med en Veemod i Stemmen, som
								aldrig før havde ligget i den. »Mon Du vil glemme det«»Du vil ellers nok erindre mig derom!« sagde han med et Smiil.»Nei aldrig!« svarede hun, »hvad Ende det endogsaa tog! jeg har
								handlet med min fri Villie; jeg led ikke de Mennesker om mig, jeg
								agtede dem ikke! Dig elsker jeg! Du kan dræbe mig, jeg elsker Dig
								dog! Det er som en Feber, der er i mit Blod! men aldrig har jeg følt
								mig lykkeligere! Et langt, eensformigt Liv med gode Dage, som de
								kalde det, væmmer mig! heller leve kort, men leve!«»Mange Qvinder have elsket mig!« sagde Ladislaus, »jeg skal fortælle Dig naragtige Historier! Der er
								ei stort ved den hele Slægt! men Du er mere Mand end Qvinde, og
								derfor lider jeg Dig! ja elsker Dig, saa at jeg kunde blive skinsyg!
								- Dine Feil kjender jeg endnu ikke, men før vi komme til Wien have
								vi vel studeret hinanden. Deilig er Du! varm som en Qvinde skal være
								det, og Tanke har Du som en Mand!« Han kyssede hendes Læber og
								Pande. »Ved mit Bryst maa Du troe paa Madonna; for hende maa Du bøie
								Dig!«Naomi slyngede sine Arme om ham og
								gjengjældte hans Kys. »Din Kone maa for det første endnu bære
								Moustacher!« sagde hun med et Smiil. »Som den danske Christian er jeg ikke bange for at tumle min
									* »Kjøbe en Drømmebog? Jeg veed ikke hvorfor. Jeg har kun
									en eneste Drøm, den veed jeg hvad er.« Denne tydske Folkevise er
									af Seidl. Hest. Men Du vil altid gjøre større
								Lykke end jeg, det kan jeg misunde Dig!«»Og jeg,« svarede han, »jeg vilde maaskee ikke tilgive Dig, dersom Du
								vandt mere Bifald!«Man hørte Fodtrin ude paa Gangen. »Det er Bryllupsgjester,« sagde
								Kjeldermesteren; »imorgen skal der staae et prægtigt Bryllup her i
								Byen. De Fremmede ere Folk fra Lybek; der er et Par Sømænd imellem
								dem!«Da Naomi siden med Lyset i Haanden gik over
								Gangen, kom een af Gjæsterne, en lille, fiirskaaren Mand med et
								jovialt Ansigt; han glædede sig vist ogsaa til Bryllupsfesten næste
								Morgen. Han havde sit Lys i Haanden og kom lige hen imod Naomi; Lufttrækket blæste Lyset ud for ham,
								men Naomi havde seet nok for at kjende
								Manden; det var Peter Wik. Blodet steg hende
								op i Kinderne, men hun trøstede sig ved, at han umuligt kunde kjende
								hende; hvor skulde han ogsaa falde paa at see den kjøbenhavnske
								Frøken klædt som Berider og med Moustacher her i den gode By Möln.
								Rask gik hun ham imøde, tændte ham hans Lys og sagde nok saa kjækt,
								at hun hørte paa hans Tydsk, at han ingen Indfødt var.Peter Wik lo og slog hende fortroligt paa Skulderen med et: »Gute
								Nacht, Bruder!«Ende paa anden Deel.Tredie DeelIIsenburg. - Wie bist Du worden bleich, Seit ich Dich sah'
												zum letztenmal.Faust.- Ich habe Gift getrunken,Des Zweifels Gift in Starken Zügen,Und meine bösen Würfel liegen.Lenaus »Faust.«Kjender Du Hinduernes Fædreneland? Der brænder Solen varmt, men
								Luften vifter Køling fra Himmalayas Gletscher; de duftende Skove
								indbyde til Hvile; Figentræet bøier sine Grene til Jorden, skyder
								nye og danner en Hytte; Cocuspalmen byder Dig Melk, Daddelen rækker
								Dig Frugt, brogede Fugle omfalgre Dig: purpurrøde Papagøier,
								guldgule Nectarinier. Her er Farvernes Rige! Det seer Du paa
								Insecternes Vinger, paa Pragtblomsternes Blade. Den svulmende Flod,
								hvor den blaae Lotus voxer, er hellig som Daabens Vande. Hinduernes
								Fædreneland! Hvad eier Du mest klart, mest gjennemsigtigt? Din
								Himmel, eller Dine stille Indsøer, hvor Antilopen og Leoparden
								lædske deres Tørst?Her, siger Sagnet, laae Paradiset, hvorfra Adam og Eva bleve forjagne. Her
								blomstrer endnu Paradiset, og det er den forskudte, ulykkelige
								Parias Hjem. Mongolernes vilde Horder bortjoge Landets Børn. Pariaen
								deler Ahasverus's Skjæbne. Ægyptere, Tatere,
								Zigeunere, forskjellige Navne fik det omvandrende Folk. Selv mod
								Norden, paa Jyllands golde Heder vandrer Pariaens yngste Slægt.
								Taterfolk, Kjæltringer kalde vi dem. Kornageren er deres Sommertelt,
								den dybe Grøft deres Vinterkammer. Pariaens Børn har ei som Ræven
								sin Hule, ei som Fuglen sin Rede. De vandre i Slud og i Storm paa
								den golde Hede. Der føde de, som Dyret, deres Slægt. Fødestedet er
								Forsørgelsessted, derfor søger altid Landboen at faae den
								frugtsommelige Qvinde over paa Naboens District, hvorfor hun ofte
								føres fra Sted  til Sted paa den
								usle, skrumplende Pindevogn, uden Straa til Leie, og føder der sit
								til Fordærvelse indviede Barn*. Med den første tilbagevendende Kraft
								maa hun reise sig, binde Barnet paa Ryggen; støttende sig paa Staven
								vandrer hun med Manden over den ujevne Lyngmark; den kolde Havguse
								blæser, Himlen er graa og vaad; men hun kjender ei bedre!Kjender Du Hinduernes Fædreneland? Der brænder Solen varmt, men
								Luften vifter Køling fra Himmalayas Gletscher. De duftende Skove
								indbyde til Hvile, Figentræet bøier sine Grene til Jorden, skyder
								nye og danner en Hytte, Cocuspalmen byder Dig Melk, Daddelen rækker
								Dig Frugt. Her er Farvernes Rige! Hinduernes Fædreneland!Paa Jyllands Lyngheder, som ved Alhambras Mure findes Pariaens
								adspredte Slægt, dog størst er Skaren i Ungarns Skove og paa de
								store Stepper. Zigeunerkongens Throne er den mosgroede Steen tæt ved
								Kjedelen, som koger det stjaalne Lam. Træt af Vandringen strækker
								Hoben sig i det høie Græs, hvor de sortøiede Børn lege med
								Blomsterne.Ingen Troup vover sig ind i Keiserstaden Wien, men Enkelte kan man
								see dem snige sig gjennem Gaden, endnu mere mistænkte end den
								fattige Slavonier**. Hyppigst seer man dem i Forstæderne, der hver
								for sig udgjør en større By end det gamle Wien, den egentlige StadI Forstaden Mariahilf, hvor Alleen fører ud til Schönbrunn, gik i de
								varme Sommerdage 1820, det Aar Naomi
								begyndte hvad hun med Rette kunde kalde sin »Løbebane,« to
								Zigeunere, i deres hvide Dragt, med det store, brune Gevandt; den
								Ene var en ganske ung Mand med en bred Hat paa, som Slavonierne bære
								den; den brede Skygge hang ned paa Ryg og Skulder. Den Anden var
								meget ældre, høi og mager; han var barhovedet. Hans tætte, sorte
								Haar, som dog havde enkelte graae Pletter, var ham Beskjærmelse mod
								den brændende Sol. De gik gjennem een af de mange Sidegader, som
								føre fra Mariahilf til Sommerslottet Belvedere.»Forstæderne kunde artigt klemme Byen, hvis de vilde!« sagde den
								Yngre. »Jeg drømte inat en artig Drøm: at Mariahilf, Josephstadt, ja
									* See N. K Dorphs: Dejydske
									Zigeunere.** Denne er det ikke tilladt at blive Natten over inde i
									Staden Wien. alle fire og tredive Forstæder vare
								bevægelige og rykkede ind mod Byen, som blev anført af
								Stephanstaarnet. De sloges, saa der rullede hvide og gule Penge ud i
								Donau!«»Saa havde Du vel drukket for meget af det stærke Vand!« sagde den
								Gamle. »Vær forsigtig, Czekles! fortæl ikke
								saadanne Drømme, Politiet har lange Øren. Er det ogsaa Noget for en
								ung Karl at drømme? Nei, om Pigerne skal Du drømme!«»Men jeg drømmer mere om Krig!« sagde Czekles. »Gid jeg var Soldat! kunde præsentere for Keiser Frands, den gode Keiser Frands! Han har taget til Hatten for mig, da jeg blottede
								mit Hoved Det var for mig alene, Ingen uden jeg gik paa Veien. Mig
								hilsede han. Ellers hvad min Drøm angaaer, den var løierlig nok!
								Stephanskirken med sin spidse Hue paa Snur var General. Den har
								brede Skuldre og gamle Kræfter. Trefoldighedsstøtten, »am Graben,«
								havde den taget som Commandostav. Keiser Josephs Statuen jog paa sin Kobberhest gjennem »Kohlmarkt« og
								»Kärnthnerstrasse;« den raabte alle Billederne ud af Skildtene*, og
								de fulgte med Marmorkæmpen fra »Volksgarten«** stillede sig i
								Spidsen for Marmorbillederne fra Capucinerkirken, og de stege op paa
								Volden og op paa Taget af Keiserborgen og saae efter Forstæderne,
								hvorledes de rykkede nærmere. Byerne Hitzing og Währing vare med;
								det var en Mylren, værre end i Volksgarten og Prateren paa en lystig
								Dag!«»Hvad dog en Menneskehjerne kan brygge sammen!« sagde den Gamle.
								»Vogt Dig for Drukkenskab, Czekles!
								Dunsterne af den stærke Drik slaaer en Trolddomskreds om os. Først
								seer den deilig ud, men hælder man flere Skaaler i, saa trækker den
								sig nærmere, spinder os ind, som i Edderkoppens Væv, og viser
								udenfor kun hvad vi bilde os ind Den binder sig saa fast om os, at
								vi ikke ere vore egne Lemmer mægtige; saa sove vi, og da løser
								Dunsten sig, men Lemmerne føle, naar vi vaagne, at de have været i
								Strikke, og at Forstanden har sovet for haardt under Gildet, saa at
								den ikke ret kan komme sig og gjøre Regnskab for hvad der er skeet,
								medens den laae paa sit grønne Øre!«* I Wien er ved hver Boutik et Skildt, efter hvilket den har Navn;
								saaledes: der Cardinal, Madam Catalani, der K6nig von Danemark
								Q.S.V.; disse have som oftest Portraitlighed, og enkelte kunstnerisk
								Værd; saaledes et udenfor Apotheket, der viser den unge Tobias, som
								kommer tilbage.** Canovas Theseus.Under Samtalens Løb gik de imidlertid rask frem; først da de naaede
								den lange »Heugasse,« hvorfra de kunde see Slottet, som grændser til
								Forstadens Barriere, sagtnede de deres Gang.»Du vilde være Soldat, Czekles! « sagde den
								Gamle.»Ja, her i Wien, udenfor Keiserborgen vilde jeg helst bære Geværet!«»Det blev et tvungent Liv, Czekles! Du vilde
								længes efter at komme afsted Uroen sidder i vore Been, som
								Tyvelysten sidder i Musen under vor Tommelfinger. Løb Du Din Vei,
								blev Du hængt!«»Nu vel da!« svarede den Yngre, »at ligge i en Ormemave eller i en
								Fuglekro, det er vel lige herligt! desuden hvorfor tænke det
								Værste!«»Ligge i Fuglens Kro!« gjentog den Gamle. »Du siger noget. Det er en
								stolt Liigkiste; altid paa Vandring, som vort Folk er det her i
								Livet Selv af Ungdommen kan man lære! jeg vil tænke paa Dine Ord,
								naar jeg gaaer i de ungerske Skove og hører Fuglene synge. Maaskee
								har jeg hørt den Ravn, som havde i sin Kro Øinene af ham, jeg
								elskede mest. Tro mig, Czekles! klarere Øine
								end min Søn, min Bela havde, saae jeg ikke.
								Du har jo seet hans Dreng? Ladislaus er sin
								Faders udtrykte Billede, kun stoltere, mere sort Blod Bela var bedre, skjøndt de hængte ham;
								Sønnen derimod raabe de Hurra for, naar han jager paa Hesten og
								foragter dem i sit Hjerte!«»Han har jo dog forladt sin Stamme!« sagde den Yngre.»Men han har intet blivende Sted!« sagde den Gamle, »større Reiser
								end vi gjør han, over det store Hav har han været, det er bredt som
								hele Ungarerlandet! tænk Dig en saadan Donauflod! Alle de Keisere og
								Konger, vi saae samlede ved Congressen her, har han seet i deres
								egne Lande. Han flyver vidt som Trækfuglene, og Lykke har han i alle
								sine Handlinger.«Under Samtalens Løb vare de komne foran Slottet, hvor det vender ud
								til den aabne Slette; Soldater sad i Grupper og sladdrede, Fremmede
								og Byens Folk besøgte og forlode den prægtige Malerisamling, her
								findes. Zigeunerne stode tause og betragtede Bygningen, der ikke
								udmærker sig ved noget Særegent; men hvo der var vant til den Gamles
								Blik vilde have seet, at han søgte Noget ved Vinduerne. De stillede
								sig ved den aabne Haveport, dog uden at gaae ind; Folk spadserede i
								de stivt beskaarne Gange, i den hele beklippede Natur, der er
								accommoderet a la Louis quatorze.Hele første Etage er smykket med en fortræffelig Malerisamling,  ypperlige Sager, især af den
								hollandske Skole. Her vare mange Fremmede denne Eftermiddag. En
								Gruppe beundrede Gherardinos mesterlige
								Basreliefsmalerier, en anden den rige Samling, her findes af Rubens.Mærkværdig ved den Flygtighed, hvormed han gik fra Stykke til Stykke
								og derpaa betragtede, som det lod, den vide Udsigt over Haven, hvor
								man seer Keiserstaden og Ungarns Bjerge, var en ung Mand med
								Moustacher, temmelig fine Træk og kloge Øine. Det er en af Beriderne
								i Prateren, sagde Enhver, som saae ham. Vi ville sige, det er Naomi.En ganske anden Interesse, end den Malerierne frembyde, havde kaldt
								hende til Belvedere; derfor var hendes Beskuen saa flygtig, kun eet
								Maleri syntes at have nogen Interesse for hende, og til dette vendte
								hun ideligt tilbage. Det var van Dyks
								Samson, som forraades af Delila; et ganske fortrinligt Arbeide. Den
								smertelige Bebreidelse i Samsons Blik er saa menneskelig talende, at
								den vil forstaaes fra Grønland til Otaheiti. Delilas Ligegyldighed,
								Vertindens Interesse -ja, det er Virkeligheden selv. Om det var
								Malerens Kunst alene, der her fængslede Naomi, eller Sujettet selv vakte Ideeforbindelser af dyb
								Virkning hos hende, tør vi ikke forraade. Hvert Øieblik gik hun til
								Vinduet, saae ud over Sletten, men vendte derpaa tilbage foran van Dyks Samson. Urolige Tanker hævede
								hendes Bryst.Da hun atter nærmede sig Vinduet, blev hun Zigeunerne vaer; hurtig
								forlod hun Salen og steg ned af Trappen. Zigeunerne saae hende
								komme, men intet Tegn blev gjort; kun vandrede de mere langsomt Naomi fulgte efter.Tæt udenfor et lavt Huus, hvor Stien snoede sig hen over Marken, blev
								den Gamle staaende, for, som det syntes, at binde sine Skobaand; den
								Yngre gik videre. Naomi nærmede sig Gubben.
								De talte sammen om Ladislaus. Den Gamle
								talte intet Godt.»Du lyver!« sagde Naomi.»Lyver!« gjentog den Gamle. »Han er mit eget Kjød og Blod, men det er
								et ondt Saar, som volder mig Smerte. Hans Fader var min Søn. Ladislaus seer haant til sin Fa'rfa'r og til
								sin hele Slægt. Han hader ei den, som hader hans. Jeg har sagt ham
								Sandheden, og hans Pidsk har slaaet en Vable paa min Skulder. Jeg
								husker det! Mennesket kan glemme det friske, klare Vand, han fik til
								Lædskedrik, men han glemmer aldrig det muddrede, det bittre! Ladislaus kan elske Dig idag; men  imorgen lider han Dig ikke, og
								fordi han har elsket Dig, vil han pine Dig! Jeg veed nok, at Du ikke
								er en Mand! Jeg har faaet Tegn nok til at kunne see det Forbigangne;
								det Tilkommende vil jeg ikke sige Dig: det er let at gjætte. Hav Øie
								med ham! og har Du en Sjæl, som Du har Klædning, saa straf ham, om
								Du kan. Derfor har jeg stævnet Dig herud! laften kan Du finde ham i
								Hitzing. Der er smukke Qvinder!«»Men jeg er ingen Qvinde!« sagde Naomi »Du
								har taget feil! Ladislaus er ond, det kan
								være muligt; men lad ham elske Qvinderne, det gjør ogsaa jeg! Ingen
								nyder sin Ungdom bedre end jeg! og jeg har Lykken med mig!«»Alligevel stiger Blodet Dig op i Kinderne!« sagde den Gamle. »Mit
								Øie seer ikke feil, og mit Ord har ogsaa naaet Dit Hjerte!« Han
								nikkede og gik.Naomi stod tvivlraadig, om hun skulde følge ham, eller blive; snart
								fattede hun en Beslutning og gik til Slottet gjennem den gammeldags,
								stive Have og ind til Byen.Fra »Petersplatz« rullede »Selskabsvognen« til Schönbrunn og
								Hitzing*. Naomi tog Plads. Hun smilede med
								de Andre; Alle skulde de jo ud at fornøie sig. De ærlige Wienere
								talte begeistret om deres gode Keiser, om »Würstl« og »Händl«, om
								Brødrene Schuster, Alt imellem hinanden, som
								det gaaer i Conversationens Tohuwabohu. Ligefor Naomi sad en ung Kunstner med et næsviist Blik. Han hørte
								paa hendes Udtale, at hun ikke var en Indfødt, han havde seet hende
								i Prateren og fortalte, at hun vist fandt sin Herre i Hitzing, der
								kom han tidt. »Hendes Herre!« gjentog hun for sig selv, og den
								Fremmede nævnede Ladislaus. De naaede
								Sommerslottet Schönbrunn, i hvis duftende Alleer Mandens Søn har vandret med sine skjulte Tanker**, hvor
									Silvio Pellico traadte bag Hækken, for
								ei at skræmme ved sine sygelige, lidende Træk***; nogle fattige Børn
								løb langs med Vognen og kastede Bouquetter ind i den, for at faae et
								Par Kreutzer; Kunstneren greb en Bouquet og kastede den leende i Naomis Skjød; hun gjorde uvilkaarlig en
								qvindelig Bevægelse for at gribe den, han smilede, og hun følte
								Blodet brænde i sine Kinder.Tæt op ved Schönbrunn ligger den lille Kjøbstad Hitzing med sin
									* Hver halve Time paa Dagen kjøre her de saakaldte
									»Gesellschaftswagen.«** »Lejils de Vhomme«par Barthelemy.*** Mie Prigioni. Kirke og sine smukke Lyststeder.
								Musiken klang livligt fra Casino, der dengang var ligesaa besøgt som
								nu, men ikke saa berømt ved Strauss's og Lanners Orchester. Den lille Have, indknebet
								mellem Husene, og den muddrede Bæk havde samme Bepakning af Borde og
								Telte, samme Trængsel, som vi kjende den.Ladislaus sad med to unge Piger ved et Bord, Naomi tog Plads tæt derved; hun havde Sauls mørke Tanker, men den jublende Musik var ei for disse en
									Davids fredvirkende Harpeklang. De
								svævende Dandsemelodier aandede Folketheatrenes bevægelige
								Phantasie, hele Glæden paa Schönbrunn og i Prateren; alle Hjerter
								maatte synge med: »Es giebt nur ein Keiserstadt, 's giebt nur ein
								Wien!« men for Naomi klang det som Suk og
								Spot, det var den kolde Luftning fra Spiegelbergs fugtige Fængsler,
								det var den trykkende Hede fra Venedigs Blykamre.Ladislaus saae paa hende med sit stolte, overmodige Blik, hun saae
								paa ham, men de syntes ei at kjende hinanden, og dog fulgtes de, som
								Skyggen følger Legemet.Den menneskelige Tankes Elasticitet har ingen Grændse, den er
								umaalelig som Verdensrummet, hvis Udstrækning Astronomen har viist
								os som ubegrændset; Aandens Stormænd udvider os Tankens Synskreds,
								men ogsaa Lidelser, store Livsmomenter have samme Kraft; og saaledes
								svæve vi med Tanken ind i en Himmel eller i et Helvede. Naomi skuede som en Newton, men skuede i et diabolisk Dyb.Da den frie Luft ombyttedes med den oplyste Salon, mødtes hun og Ladislaus i Dandsen. Hun maatte dandse med
								en Qvinde, hendes Dragt bød det, og der stod Spot derover paa Ladislaus's stolte Læber; men han talte ei
								til hende, hun ei til ham. Under de jublende Toner dreiede hun sig
								rundt som Ixion paa Hjulet. Hendes Bryst
								hævede sig, hendes Øine funklede, Ladislaus
								syntes kold, en mandlig Turandot med det
								stolte, haanlige Smiil. O hvilke Qvaler kan ikke et Menneskehjerte
								selv skabe sig. Altid slaaer det, altid bløder det - og det er
								nødvendigt for at leve.Ladislaus forsvandt i Trængslen; forgjæves
								søgte hun efter ham. Det var allerede sildigt, den sidste
								Selskabsvogn var kjørt til Staden, kun et Par Bønder holdt endnu med
								deres Linievogne*. En Herre * De kaldes saaledes, fordi de kun
									tor kjore til Linien. Det er sædvanligviis hvad vi kalde
									Kurvevogne; over hver er spændt et lavt Telt med to Damer steg i Vognen; ja det
								var ham; hurtig fulgte hun efter og fik Plads; de rullede afstedFra Hitzing og Slottet Schönbrunn skinnede Lysene imellem de mørke
								Træer; et Par skikkelige Borgerfamilier sade i Vognen nok saa glade;
								de talte om Alfer og Feer, som de gode Wienere godt kjende fra
								Folketheatrene; de citerede Indfald af Kasperl og Pumpemickel og sladdrede om
								deres tre Schustere*, især Ignaz, den velsignede, morsomme Ignaz!Vor Generation kjender ikke Schustemes
								comiske Kløverblad, kjender ikke Pragttiden for
								Leopoldstädtertheatret, men vi kunne tænke os det; saae vi ikke Bäurles Muse, da kjende vi Raimunds og Nestroys
								og kunne vel med de gode Wienere i Linievognene sladdre om
								Feeverdenen paa Folketheatrene, Feeverdenen, som de ærlige
								Borgerfolk naivt drømme sig ind i en Sommeraften, naar Lysene blinke
								mellem Træerne fra Hitzing og Schönbrunn.I eet af disse nyere Stykker seer man Aandernes Konge sidde i sin
								Seng, han ringer og spørger Kammertjeneren: »hvad det er for vaade
								Skyer, han har givet ham at ligge i?« - »Det er umuligt at faae dem
								mere tørre dette Aar, her er ogsaa fra Politiet i Wien indkommet
								Klage desangaaende. Aarstiderne løbe mellem hinanden, det er ikke
								længer som i gamle Dage.« - »Kald mig Aarstiderne herind!« Disse
								komme. Vinteren er en gammel Mand med Stok i Haanden. Kongen kalder
								ham for sig: »hvad er det jeg hører,« siger han, »Du har jo begyndt
								at blive saa fugtig paa Din gamle Alder! det maa Du vænne Dig af
								med! Enhver af Eder maa passe Eders Post bedre, end I nu gjøre det,
								ellers faae I Afsked, og det uden Pension!« Aarstiderne blive
								forlegne; ærbødigt kysse de Kongen paa Haanden og love at ville
								forbedre sig. I et andet Stykke seer man en skikkelig Wienerfamilie,
								som har læst formeget i Ridderromaner og nu anseer Riddertiden for
								at have været langt herligere end vor. De falde isøvn, og da de
								vaagne, ere de klædte i Padderdragter; de ere flyttede tilbage i den
								forønskede Riddertid. En Røverridder lader sig melde, han frier til
								Datteren, og de ere høist lykkelige over et saa romantisk Partie.
								Men snart lære * Tre Brødre, berømte Comikere paa
									Leopoldstadts Theater, størst Navn har imidlertid den ene Broder
										Ignaz. De gave Anledning til
									Leilighedsstykket »die drei Schuster,« hvori var følgende
									Rollebesætning: »Herr Anton Schuster, ein Schustermeister, Herr
									Anton Schuster; Herr Joseph Schuster, ein Schustermeister, Herr
									Joseph Schuster; Herr Ignaz Schuster, ein Schustermeister, Herr
									Ignaz Schuster.« de at føle al hiin Tids Raahed; de
								maae savne alle vore Beqvemmeligheder, ja føres tilsidst ned i
								Borgfængslet, hvor de ere dømte til at lide Hungersdød. Da ønske de
								sig igjen i vore lykkelige Dage, da man faaer gebratene Handl,
								kjører til Hitzingen, og kan komme paa Comedie i Forstaden.
								Helbredede fører Trylleriet dem igjen til vor bedre, vor glædeligere
								TidO hvor ønskede ikke Naomi, at hiin Feeverden,
								de ærlige Borgerfolk talte om, greb ind i Virkeligheden! som
								Bjergaanden, der forstenede den forhadte Brudeskare, vilde hun da
								forstene Ladislaus med begge Qvinderne, men
								han skulde kun forneden være den kolde, døde Steen som Prinds Agib i Eventyret; Hovedet skulde tænke,
								Hjertet skulde bløde, for at han ret kunde føle sin hele Qval.Ved Barrieren stege de af Vognen; Ladislaus
								lod, som om han nu først blev Naomi vaer,
								slog sine Arme om hendes Skuldre, saa hun følte det og vist bar
								Mærke af Omfavnelsen. »Christian!« sagde han
								leende, »Du er ogsaa paa Eventyr! det kan jeg lide min Dreng! Hvor
								jeg kunde klappe Dig! hvor jeg kunde kysse Dig, at Du dog engang er
								med, som vi Andre!« og voldsomt kjærtegnede han Naomi,»Slip mig!« sagde hun, »jeg gjor Følgeskab!« og med et Blik, mere
								talende end Ordet, vendte hun sig fra ham, bød den ene af Qvinderne
								sin Arm, og hun modtog den; Qvinden talte Syndens bløde Ord, men Naomis Kinder brændte derfor ikke rødere,
								hendes Hjerte slog ikke mere voldsomt end for.Inde i selve Staden Wien staae flere Gader i Forbindelse ved Porte og
								Forstuer gjennem enkelte Huse. Enhver, som er fremmed hermed, kan
								træde op af en Trappe og troe at være inde i Gaarden, men staaer da
								ude i en Sidegade.Ladislaus med den ene af Qvinderne smuttede ind i et Huus; Naomi fulgte efter.»Hvor blev de af?« spurgte hun sin Ledsagerske.Denne lo og førte Naomi op af den hvirvlede
								Steentrappe, men her var ingen Ladislaus at
								see. Qvinden greb i Harefoden, som hang paa Døren.»Hvor ere de Andre?« spurgte Naomi.»De er der, og vi er her!« svarede Qvinden. Døren aabnedes, en
								gammelagtig, velklædt Kone med en Sølvarmstage i Haanden bød dem
								Velkommen.»Djævel!« udbrød Naomi og sprang halv
								tumlende ned af Trappen;  hun saae
								paa Lysskjæret, at de fulgte efter; hurtig var hun paa Gaden, Ingen
								saae hun, Ingen var der. »Ladislausl«
								stammede hun og bed sin Læbe, saa den blødte dervedEn halv Time efter stod hun i sit Hjem i Prateren; han var endnu ei
								kommen; paaklædt kastede hun sig hen over Sengen, men der var ingen
								Graad i hendes Øine, der kom intet Suk fra hendes Læber. Nu lød
								Fodtrin; Ladislaus kom.Tause saae de paa hinanden.»Du har vel moret Dig godt!« sagde han med et ondskabsfuldt Smiil.Hun taug og betragtede ham med sit stolte, harmfulde Blik; haanligt
								saae han paa hende og lo.Hendes Læber bevægede sig for at tale, men hun taug.»Har Du ikke nok seet,« sagde han, »at gaaer jeg igjennem Stalden, og
								min Hoppe der er løs, da vrinsker den og følger efter mig. Det er af
								reen Kjær lighed, og derfor klapper jeg den paa Manken. Du følger
								ogsaa efter mig, men af en modsat Drift. Dig kunde jeg ogsaa have
								Lyst til at klappe paa den Maade, Du fortjener det!« og han greb om
								Pidsken, der laae paa Bordet, gjorde et Smeld i Luften med den, men
								henimod Naomi, saa at Snerten rørte hendes
								Hals.Det var som Tarantelens Bid; iiskold stirrede hun paa ham. »Ladislaus!« var hendes eneste Ord, og hun
								forlod Værelset.Josephine sov.Udenfor var Alt mørkt og stille, kun Lyden af en Vogn, som tungt
								rullede hen ad Veien forbi Prateren, naaede hendes Øre. Det var
								stjerneklart Veir. Carlsvognen pegede mod Norden. Tænkte hun paa
								Hjemmet der, eller var hendes Tanke endnu i Plankehuset hos Pariaens
								Søn, den stolte Ladislaus? Ingen Taarer kom
								i hendes Øine, intet Suk fra hendes Læber, med Blikket mod
								Stjernebilledet gik hun grundende nogle Skridt. Saaledes har Ariadne stirret over Havet, da hun vidste,
									Theseus havde skuffet hende. Dette Smiil
								havde Medea, da hun hilsede Jason hos Creusa.I samme Time, i selvsamme Nat, men paa Sjællands eensformige
								Landevei, hvilede to andre Øine paa samme Stjernebillede, men med
								Haab og Fortrøstning som Leanders, da han
								sprang i Hellespontens Bølger og svømmede mod Fyret, Hero havde tændt.Paa Sjællands Landevei kjørte Christian denne
								Nat alene til Kjøbenhavn. Han var kommet til den Erkjendelse, at han
								hos Hr. Knepus intet stort kunde lære, og at han
								maatte ud i Verden for at bringe det til Noget Peter Wik var vred derover og havde sagt, at han kunde
								seile sin egen Sø! Luzie havde grædt; men
									Christians Tanke var modnet.
								Anbefalingsbreve havde han med, og eet var til en kongelig Laquai,
								han drømte derfor om ganske Andet end kun Løfter og Haandtryk. Det
								var en deilig, stille Sommernat, Postillonen blæste, og Hornets Echo
								svarede fra Antvorskovs Høider. Een Stjerne funklede saa smukt; det
								var Cygnus, Svanen, som hver Mand i Syden
								kalder den. »Det er min Lykkestjerne!« tænkte han og spurgte sin
								Nabo om Stjernens Navn. »Aftenhønen kaldes den.«Christian tænkte paa Naomi; hun derimod lod sin Tanke flyve ud som
								Bien, lod den søge hver Bitterheds Blomst, der i de sidste Maaneder
								var skudt frem i hendes Hjerte, og af hver Blomst samlede hun Gift.Hun lyttede og syntes at høre Donauflodens Bølgeslag. Et Stjerneskud
								fløi, som engang Dampballonen vil flyve gjennem Luften.Hun vendte igjen tilbage til Huset, hvor Ladislaus sov; men i Gangen blev hun, paa Trappens nederste
								Trin satte hun sig, lagde Armen paa Rækværket og heldede Hovedet til
								den. Hun blundede, som Araberen blunder, der veed, at hans
								Dødsfjende sover under det samme Telt som han; de havde drukket og
								spiist sammen; Gjestfrihed er det hellige Skjold, som staaer imellem
								begge, de række hinanden Haanden og - sove, men deres sidste Tanke
								er: vi mødes et andet Sted! Pariaens Søn og Israels Datter have
								asiatisk Blod, den hede Sol brænder deri.II- Ladislaus! Ladislaus! tont es aufs neu',Und dieselbe Stimme ruft hinterdreinNoch lauter: Nein!Castelli.Es ist eine seltsame Sache:Ich sprach deutsch und danisch Du,Und doch verstanden wir uns im Nu.Ja Freund! im Aug' liegt die SpracheUnd im Herzen der Schlüssel dazu.Stammbuchsblatt an H.C. Andersen von Castelli.»Jeg vil bort!« sagde Naomi til Josephine, Beridersken med de vaiende Faner.
								»Jeg vil bort! enten finder jeg Brod eller Dod!«Josephine lo. »Vi kjore i Formiddag sammen til Josephsdorf og
								Kloster-Neuburg, vi To, i den lille Gig med den blissede Orlando
								for. Jeg sætter mig i Rygte for Din Skyld! jeg kjører Tour alene med
								den unge, flammende Jockey! Du kommer igjen i Lune, Ladislaus kysser, hvor Pidsken smeldede, og
								saa faae vi Forsoningsscenen.«»Aldrig!« sagde Naomi.»Altsaa ingen Menneskehad og ingen Anger*,
									sagde Josephine og lo, »det tager sig
								ogsaa lystigere ud«»Skaf mig hemmeligt et Pas,« bad Naomi, »til
								Ungarn eller Bayern, hvorhen Du vil! kun at jeg kommer bort! at jeg
								ikke seer ham mere!«»Først kjøre vi en Tour,« svarede Josephine,
								»vi smage Chocoladen i Josephsdorf og see fra Bjerget der, om ikke
								Donausletten kan friste til at blive! man maa aldrig forhaste sig!
								aldrig gjøre for store Skridt; de klæde heller ikke et Fruentimmer.«»Det er ei første Gang, han har bragt Gift i mit Hjerte!« sagde
									* »Der Leopoldstag oder kein Menschenhass und keine Reue,«
									en Parodie, som da spilledes paa et af Folketheatrene.Naomi. »I Toplitz, fjorten Dage efter jeg
								havde forladt mit Hjem, forstod jeg ham som en opslagen Bog, men da
								var han endnu den Kloge, den Forsigtige; jeg har taget min
								Bestemmelse.«Vognen holdt færdig, de rullede bort. I de lange Alleer i Forstaden
								mødte de mange Kjørende og Ridende. De unge Herrer tilnikkede Josephine, et Par Damer gav Naomi et Smiil. Veien gik opad Bjerget, fra
								hvilket man har den vide Udsigt over den frodiggrønne Donauslette.»Betragt engang!« sagde Josephine, »hvor
								prægtigt tage ikke de mange Alleer sig ud mellem Byen og
								Forstæderne. Stephanstaarnet rager dristigt over de andre Bygninger,
								og seer Du Donau med alle de deilige, skovbegroede Øer. De blaae
								Bjerge derude ligge i Ungarn! Denne Udsigt er det, som altid staaer
								for mig, naar jeg hører synge: »noch einmal die schöne Gegend!« Ja
								Østerrig er meget smukkere end Danmark!«»De ligne hinanden!« sagde Naomi. »I Jylland
								have vi Bakker, saa høie som dette Bjerg, og lille Belt og Sundet
								ere langt prægtigere end Donau! jeg veed kun et Fortrin, Wien har
								fremfor Kjøbenhavn, det er den mildere Luft og at det ligger nærmere
								Italien!«»Finlænderen længes efter sine Sumpe! Eskimoen efter sin Snee!« sagde
									Josephine leende.»Jeg længes ikke efter Danmark! kommer aldrig der tilbage! men heller
								ikke her vil jeg blive! Jeg er en fri Qvinde, jeg er ingen
								Østerriger, man maa lade mig reise!«»Men Ladislaus vil forhindre det!« sagde Josephine, »forhindre det, alene fordi det
								piner Dig, dersom han er i det Lune!«De bleve afbrudte, idet Graveren fra den lille By kom til og indbød
								dem at see Kirken; i Kjælderen laae Liig, sagde han, som vare over
								hundrede Aar, og dog saae de ud, som om de vare først begravne der
								igaar.»Vi see helst de Levende!« sagde Josephine.Men der ere ret nette Mærkværdigheder, forsikkrede den Gamle, det var
								ikke en Time siden, han havde ført en polsk Herre om derinde, og den
								Herre havde fundet det Hele høist mærkværdigt og skrevet Alting op i
								sin Bog. Imidlertid var denne Bog dog blevet glemt, men endnu idag
								skulde den komme paa Politikammeret, og Herrerne der vidste Besked
								med enhver Fremmed, saa at Bogen inden Aften kunde igjen være i
								Polakkens Hænder. Han viste Josephine den.Det Skrevne var dansk. Haanden forekom Naomi
								bekjendt; hun bladrede begjærlig i den og læste. Alle Antegnelser
								vare just ikke bestemte til at sees af Enhver.»Den Fremmede er fra Danmark!« sagde Naomi.»Fra Kongen af Danmark?« sagde den Gamle, »ham husker jeg fra
								Congressen, han havde hvidt Haar, og var venlig og høflig som vor
								gode Keiser Frands ! jeg maa altid, naar jeg
								gaaer forbi »Stockameisen«*, see paa den danske Kong Frederik!« Den Gamle blev mere snaksom, men
									Naomi hørte ikke derpaa, begjærlig læste
								hun i Bogen, rødmede og smilede.»For en Time siden var den Fremmede her?« spurgte hun.»Ja, en Time kan det være siden! jeg veed ikke hvad Vei, han tog, men
								jeg troer nok, at det var ind til Staden!«»Lad os see Din Kirke,« sagde Naomi, og de
								gik derhen; men om den Fremmede havde hun næsten mere at spørge, end
								om Gjenstandene hun saae; den Fremmedes Bog syntes at beskæftige
								hendes Tanke mere, end de historiske Oplysninger, Graveren gav om de
								vel vedligeholdte Døde.De sad igjen i den lille Gig, den blissede Orlando slog med Nakken og
								satte i Trav med dem ned mod Klosteret, hvis høie Kuppel med den
								keiserlige Krone paa tog sig prægtig ud i den blaae Luft.De gik begge ind i den hvælvede Klostergang. Her stod en Fremmed Naomi zittrede; ham vilde hun mindst af Alle
								have mødt Ja, det var ham, hvis Nærværelse, Bogen havde forkyndt
								hende, hun havde ikke taget feil, det var Greven, ham hun kaldte sin
								Fader.Han hilsede, tiltalede flygtigt Josephine;
								Naomi gik forbi, uden at han nøiere betragtede hende.»Her er ikke saa rigt og prægtigt som i Kloster-Mölck!« sagde Josephine, »men jeg lider dog denne gamle
								Bygning, den er mig kjær fra min Barndom! hvor tidt har jeg ikke
								løbet herfra og til Leopoldsslot; deroppe fra Vinduet, fortæller
								man, blæste Hertugindens Slør herned og viklede sig om Tornebusken,
								der stod, hvor nu Klosteret staaer!«»Jeg har ingen Tanke for Dine Historier!« sagde Naomi, og hendes Stemme skjælvede, »kom! men hurtigt!
								hurtigt! vi kunne ikke være * Som der tidligere er bemærket
									have Boutikerne i Wien et Portrait eller en historisk
									Fremstilling til Skildt, saaledes sees Frederik den Sjette portraiteret paa en Boutik,
									udenfor hvilken just den mærkværdige Stockameisen findes. her. Den Fremmede er min
								Beslægtede!« ilende drog hun Josephine hen
								imod Vognen, der ventede udenfor. De vare i Begreb med at stige op,
								da Greven traadte ud af Kirken.»Om Forladelse,« sagde han, »Klosteret skal jo være berømt af sin
								Viinkjælder! her skal være et Fad, som hører til denne Egns
								Mærkværdigheder!«»Jeg har hørt derom,« sagde Josephine, »men
								jeg har aldrig seet det!«»Her er Fadet, Eders Naade!« raabte tæt ved i den aabne Port
								Bødkeren, som her stod med sine Svende og slyngede Tøndebaand og
								skar Staver.»De har ikke Lyst at see det?« spurgte Greven. Josephine saae forlegent paa Naomi, der strax var fattet; hun bukkede for Greven og gik med Josephine ind i Bødkerens Værksted.
								Dette var en stor, muret Hvælving; rundtom laae smaa og store
								Viinfade; men Kongen for dem alle, var det berømte store Fad, der
								rummer sine tusinde og fire Eimer. Ved hjælp af en Stige, kunde man
								komme ovenpaa det; Aabningen er af en saadan Størrelse, at ethvert
								Menneske mageligt kan komme gjennem den og ind i Fadet, hvor Rummet
								er saa stort, at flere Personer, Haand i Haand kunne dandse en
								Runddands.»Vi have faaet det pudset op!« sagde Bødkeren, »Kjældermesteren har
								sat det kjønne Vers derpaa:»Einhundert dreissig Jahre alt, »War's mir im Keller nun zu
										kalt, »Dort rütschen Tausend übern Rücken »Auch hier wird
										man mich nicht zerdrücken!«læste Greven.»Ja«, sagde Bødkeren, »Tusinde have sprunget ovenpaa det, nu ligge de
								glemte i deres Grave; Fadet derimod er stærkt og blankt, det kan
								endnu see vore Børnebørns Børn blive Oldefader og Oldemoder. Ja
								saamænd kan det saa! - Men De maa behage at stige indeni, ellers har
								De ikke ret seet det Hele!«Naomi gjorde et Spring op af Trappen, ind i
								Fadet, Greven fulgte efter, men med et sælsomt, gjennemskuende Blik
								paa Naomi; thi Maaden, hun steg ind paa,
								røbede saa ganske Qyinden. Josephine stak
									 kun Hovedet ind i det store
								Fad, der syntes en heel Stue*. Naomi
								dandsede rundtom Greven, »medens Tankerne fløi saa vide«, som der
								staaer i Visen.Snart sad hun igjen med Josephine i den lette
								Vogn, og den rullede afsted»Kjendte han noget til disse to?« spurgte Greven Bødkeren. Denne
								rystede paa Hovedet.»Det var Beridere fra Prateren«, sagde een af Svendene, »det var
								Jomfrue Josephine og den lille Jockey. Ja,
								hun kan ride og gjøre Kunster, han duer ikke stort til det!«Den lette Gig fulgte Veien nedenfor Bjerget, langs med Donau.»Bort maa og vil jeg!« sagde Naomi »Du har jo
								en Slægtning i München, Josephine! giv mig
								et Brev med, jeg har endnu nogle Sager af Værd, de første otte Dage
								er jeg ikke endnu en Tiggerske, og i otte Dage kan skee meget!«Hele Folianter er skrevet om Kjærlighed, alle Graderne, alle
								Nuancerne ere udsjungne, men kun Faa have udtalt Hadet, og det er
								lige saa rigt, lige saa stærkt. Det er en djævelsk Vellyst, men dog
								en Vellyst at kunne hade, brændende hade den, som ond nedtræder vor
								bedste Følelse, vor uskyldigste Lyst Alle kjende til Had! det er et
								Infusionsdyr, som lever i Menneskets BlodNaomi var krænket, og som paa Scenen Sylphiden ved den første
								sandselige Omarmelse mister Psychevingen og døer, havde hos hende
								den første raae Behandling dræbt Kjærligheden; den var som Vinen i
								Tantalusbægeret, der, naar dette rystes, saa en Draabe spildes, da
								strømmer det hele bort, Bægeret bliver tomt til Bunden.»Jeg følte mig saa høit over alle de Andre!« tænkte Naomi, »og jeg er steget ned til Zigeunerens
								Søn, hvis Adel kun er det falske Naturspil i hans Legemsformer. Nu
								er hans Legeme mig væmmeligt som Snogens Ham!«»Du ligner mere en Mand end en Qvinde!« sagde Josephine.»Og saaledes er jeg vel istanc. til selv at hjælpe mig frem i
								Verden!« sagde Naomi. »Ladislaus troer vel jeg er som de andre Qvinder, der tre,
								fire Dage gaae med et Hjerte fuldt af Had, men siden ere bløde og
								tilgivende. Jeg vil ikke! Vi have et Ordsprog i Danmark, det passer
								til alle Lande: een Ulykke kommer aldrig alene. Min Fader har jeg
								mødt * Fadet er 14 Fod 4 Tommer langt og 12 Fod i Gjennemsnit i Dag, det var ham vi talte med i
								Kloster-Neuburg, mon han har kjendt mig? Jeg har altid foragtet den
								forlorne Søn, ikke fordi han spiste med Svinene, men fordi han
								vendte tilbage! han maa have vidst, det var en svag Fader, han
								havde. At modtage en Naade, en Velgjerning, er at tage Løsepenge paa
								at blive krænket Mon Verden kan opvise een Velgjører der ei, paa
								Grund af sin Velgjerning har saaret eller overseet Modtageren?
								Heller gaae til Grunde! - bort vil jeg! Ladislaus er mig fremmed som Postkarlen, jeg kjørte en Station
								med; min Svaghed hos ham var en Drøm, en taabelig Drøm i
								Deligencen.«Politiet i Wien veed Besked med enhver Fremmed, sagde jo Graveren i
								Josephsdorph, og derfor havde han sendt det Bogen, som den Fremmede
								havde glemt; før Aften var den i Grevens Hænder. »Politiet veed
								Besked med hver Fremmed,« derfor erfarede han ogsaa før Aften, at
								der ved Beridernes Troup i Prateren var en ung Landsmand, som blev
								kaldet Christian, han var af fiin, næsten
								qvindelig Bygning og kaldtes almindelig den lille Jockey, men at det
								var et Fruentimmer, derom talte Politiet slet ikke. Greven vilde
								bivaane Forestillingen iaften.Denne begyndte: Josephine svævede paa Hestens
								Ryg med de bølgende Faner, Bajatzo med sin
								Oldemo'er paa Ryggen vendte Mølle i det stærkeste Trav. Ladislaus viste sig, klædt, som Græker, i
								rigt, mørkerødt Atlask. Den høipullede Hue klædte herligt det stolte
								Ansigt De kulsorte Øine funklede under de lange, mørke Øienhaar; om
								de antiktformede Læber spillede det haanlige Smiil, som især
								charakteriserede ham. Ingen Gladiator paa Arena eiede større mandlig
								Skjønhed. Bifaldsklap lød; de vare for ham vante Toner som den
								Musik, til hvilken han jog Banen rundt I hans Tanke laa den Gift,
								som Smilet om Læberne antydede. Han vidste, at Naomi, hvem han havde seet ved denne Forestillings
								Begyndelse, under samme reiste bort; han var underrettet derom,
								vidste, at hun havde erholdt et Pas, der lød paa at reise til
								Miinchen. Hun var den første Qvinde, der saaledes vovede at vise ham
								Trods. Hævnes maatte det! pines skulde hun, og dette lod sig saare
								let udføre. Vistnok jog hun i dette Øieblik med Extrapost eller som
								Rytter henad Veien mod Linz, men Deligencen gik denne Aften den
								samme Vei, en Plads blev i dette Øieblik bestilt for ham; han skulde
								indhente hende, de skulde mødes, og om han end betvivlede, at hun
								fulgte tilbage med ham, var han dog istand til ved Mødet at skaffe
								hende høist ubehagelige Scener; hun var jo en  Qvinde, og hendes Pas lød paa en Mand, det
								var allerede nok; derfor smilede han endnu kjækkere og sprang høit i
								Luften paa den flyvende Hest, som kjendte sin Rytter og
								Bifaldsklappene gjenlød for ham.Greven sad tæt ved Skranken og glemte for et Øieblik hende, som hans
								Øie forgjæves søgte; hans Bravoraab blandede sig med Mængdens, da
									Ladislaus forlod Banen.Ved Forestillingens Slutning, da Lygterne alt skinnede klart udenfor,
								kjørte Ladislaus med en af Betjentene i den
								lille Gig ind til Staden Wien.I Postgaarden holdt Deligencen forspændt; de stege ind i den. En af
								de Reisende skulde til Kloster-Neuburg, en anden til Salzburg, en
								tredie til Paris o.s.v. I det bageste Hjørne sad en ung Mand med
								Hovedet indbundet, Huen trykket ned om Ørene, han havde Tandpine,
								han vilde til München. Ligeoverfor denne fik Ladislaus Plads; Enhver arrangerede nu med Gjenboen sine
								Been, for saaledes at faae det lidt mageligt. Det var Naomi og Ladislaus,
								Skjæbnen her førte sammen. Hun kjendte ham, troede dog ikke sine
								egne Øine; men han talte, og hun var overbeviist om, at det var ham.Hun havde anseet det for sikkrest at reise med Deligencen, den gik jo
								rask fremad uden Hvile. At Ladislaus var her
								spaaede intet Godt; det var for hendes Skyld, han kom, følte hun.
								Hvorledes vilde dette ende?Postillonen smeldede med Pidsken, Afskedshilsener løde, og Vognen
								rullede afsted over Stephanspladsen og gjennem de oplyste Gader. I
								Burgtheater, som de kom forbi, var Skuespillet tilende, Folk
								strømmede ud derfra, Enhver af Passagererne kigede ud for at see
								Bekjendtere; Naomi lagde Hovedet mere
								tilbage, vendte sig indad mod en af Siderne, for at ikke Lygtelyset
								skulde falde paa hendes Ansigt. Snart vare de igjennem den grønne
								Allee og i Forstaden Mariahilf; Enhver sladdrede lystig i Vognen,
									Naomi lod, som om hun alt blundede, men
								hos Ingen var Bevidstheden mere levende. Hun overveiede sin
								Stilling, og hvad hun havde at gjøre. Natten kunde hun nok tilbringe
								i Vognen og behøvede ikke at stige ud, hun kunde jo sove; men
								imorgen, naar Daglyset kom, naar de i Byen St. Polten mødtes ved
								Kaffebordet, hvad da? Ladislaus talte til
								hende, hun svarede ikke. Hendes Legeme skjælvede, han maatte mærke
								det, deres Been hvilte jo fast paa hinanden.De havde alt kjørt en Time, siden de forlode Wien, og vare i den  lille By Hütteldorff, der, som
								Hitzing er Sommeropholdssted for Wienerne, men Hitzing ligger nær
								Wien og tæt op til det keiserlige Sommerslot, her er altsaa en
								Sommerhovedstad, Støv og Tummel; Hutteldorf er mere landlig og har
								en friere Udsigt til de lave, grønne Bjerge; de Sommersteder, som
								her ligge nogle Skridt dybere inde fra Hovedlandeveien, med Fa$aden
								imod den og Bjergene, ere ganske idylliske.Ved Vertshuset gjorde Deligencen et Øieblik Holdt; nogle af Herrerne
								stege ud, Naomi fulgte Exemplet, hendes
								Beslutning var fattet, hurtig dreiede hun om i den første lille
								Gyde, der førte mod Engen, og løb derpaa Alt hvad hun kunde. For
								Enden af Gyden laa tilhøire et lille Lyststed; hun skjulte sig i
								Grøften udenfor Haven; hendes Hjerte bankede. Hun lyttede, om Nogen
								kom.Posthornet klang, hun hørte Vognen rulle og sagde i sit Hjerte som
									Riquebourgs Frue, men med en ganske
								anden Betoning: »nu er han borte!«Da lød i det samme Latter og Tale i Haven tæt ved, Damer og Herrer
								kom igjennem den lille Laage ud til Engen og vandrede forbi, det var
								et muntert Selskab, og alle Navnene, hun hørte, vare hende
								bekjendte. Fru von Weissenthum, den aandrige
								Digterinde, og Skuespilleren Costenoble vare
								derimellem.»Grillparzer, De læser Deres Sappho hos mig imorgen, ikke sandt!«
								sagde Damen; og Alle talte de livligt og glade.»God Nat! god Nat! sov vel!« lød det fra den anden Ende af Gyden,
								»god Nat! god Nat!« og en af Herrerne kom vandrende tilbage,
								rimeligviis Verten, der havde fulgt de Andre; en Hund var med, denne
								foer med eeet henimod Grøften, hvor Naomi
								sad, spidsede Øre og begyndte at gjøe. Manden nærmede sig.»Hvem er det?« spurgte han.Naomi reiste sig.»Det er et daarligt Natleie!« sagde han, »Duggen er falden, De vil
								dog ikke sove her?«»Tilgiv!« sagde Naomi, »hvem har jeg den Ære
								at tale med!«Manden smilede. »Jeg er Castelli,« sagde han,
								»og De, min Ven?«»Castelli!« gjentog Naomi, »Digteren?«»Ja, det er mig.«»Dem har jeg kjendt i flere Aar!« sagde hun, »Deres Digte have glædet
								mig saa meget. Som lille Pige lærte jeg Deres »Lob der  Kleinen«; langtborte herfra har De
								beskæftiget mig, da tænkte jeg mindst paa, at vi skulde mødes og
								saaledes mødes!«»De er ingen Tydsker,« sagde Digteren, »tør jeg dømme efter Deres
								bløde Udtale, da maa De være Dansk!«»Det er jeg!«»Syntes jeg det ikke nok! her var i denne Aften hos mig en ung Læge,
								en Landsmand af Dem.«»Jeg har megen Tillid til Dem!« sagde Naomi,
								»altid har en Digter forekommet mig at maatte føle varmere, ædlere
								og bedre end andre Mennesker -!«»Det tør jeg ikke give Dem Ret i, de fleste Digtere have kun det
								Fortrin for andre Mennesker, at de kunne bedre erindre og anvende,
								bedre udtale hvad de føle og tænke!« Han aabnede Laagen, og de
								traadte ind i den lille Blomsterhave.»Hændelsen fører mig til Dem!« sagde hun, »De maa raade mig, De maa
								hjælpe mig!« og hun fortalte, at hun var en Qvinde, hun sagde ham,
								at hun var Dansk og havde forladt et roligt og sorgfrit Liv, for her
								at blive skuffet selv i sine mindste Forhaabninger. Nu meddeelte hun
								de sidste Hændelser.Den godmodige, fortræffelige Mand følte sig, som Enhver vilde det,
								noget forlegen ved denne Fortrolighed; hvad kunde han tænke om en
								saadan Qvinde. Den danske Gesandt, meente han, maatte være den hun
								bedst og sikkrest henvendte sig til. Imidlertid var det nu ud paa
								Natten, hun var saa smuk, hun var forladt, og hendes Læber aandede
								Veltalenhed Digteren kaldte sin Huusholderske ind, og Naomi blev ført til det lille Gjesteværelse,
								som vender ud mod Bjergene.I den stille Nat aabnede hun Vinduet; den aftagende Maane stod lavt
								over Horizonten; før dens Horn ganske svandt bort, maatte et vigtigt
								Skridt være gjort. Drømmende stirrede hun op i den klare Luft, men
								Tanken var virksom, hun lagde Planer for Dagen, som maatte komme.IIILeb' wohl! - Du schlingst den Arm um meinen?Du hält'st mich fest, - ich soli nicht gehn?Castelli.Kennst Du das Land, wo die Citronen blühn?-Dahin!-Goethe.Næste Morgen, da Naomi kom ned til
								Theebordet, rakte Digteren hende venligt Haanden; hans Hund logrede
								med Halen for hende, og hun klappede den. Hundens Bjæffen af hende
								Aftenen forud havde jo dog været Introduetionen til Bekjendtskabet.»Det er et trofast, mig hengivent Dyr!« sagde Digteren, »døer det før
								jeg, vil det bedrøve mig!«En Cabriolet rullede i det samme gjennem Gyden og holdt foran
								Indgangen til Haven. Et Morgenbesøg. Det var den unge Læge, Naomis Landsmand, som Castelli havde talt om; en Fremmed fulgte med, ogsaa en
								Dansk, som vilde gjøre Digterens Bekjendtskab. Det var Greven, ham
									Naomi kaldte sin Fader.Lægen besad, hvad der ude charakteriserer en stor Deel Danske, megen
								Modtagelighed for alt Nyt, forenet med en levende Kjærlighed til
								Hjemmet, og denne fødte en mægtig Portion Hjemvee. Især viste han en
								forunderlig Lyst til at gjøre Sammenligninger, og hvor gives der
								mere Leilighed hertil end i Wien. Beboerne her have saameget, saavel
								af det Gode som det Smaalige, tilfælles med Kjøbenhavneren, kun at
								Wienerne forene dermed en større Livlighed Prateren med sine Gynger
								og Kunster blev til vor Dyrehave. Slottet Schönbrunn var jo
								livagtigt vort Frederiksberg. Stephanskirken med sit høie Taarn var
								rigtignok noget Aparte, men saa erindrede han sig Frelserstaarn;
								dette var dog ogsaa en egen Bygning, meente han, der kunde man gaae
								udenom Taarnet paa Spiraltrappen med det forgyldte Rækværk og komme
								lige op til den øverste Spids, hvor 
								Kobbermanden staaer med vaiende Fane, og havde man fra
								Stephanstaarnet Udsigt til Ungarns Bjerge, saa var den ikke mindre
								prægtig fra Frelserstaarn, hvor man ud over Sundet øinede Sverrigs
								Kyster. Af alle fremmede Byer, han kjendte, behagede Wien ham mest,
								her havde han det saa hjemlig. Jagers og Sonnenleitners Huse* bragte ham ganske
								tilbage i det danske Familieliv, men hvor tidt var ikke just herved
								en veemodig Følelse bleven vakt hos ham, han var jo saa langt borte
								fra sin unge Kone og sin elskelige lille Datter. Det hændede ikke
								sjeldent, at naar han paa Wiens Gader mødte En med en lille Pige af
								Datterens Alder, var han nærved at faae Taarer i Øinene. Dette havde
								just denne Morgen været Tilfældet, da de holdt ved Bomhuset, hvor en
								ung Pige med sin lille Søster passede en Ged, der her græssede og
								blev malket, hvergang en Spadserende vilde kjøbe en Lædskedrik.
								Greven fortalte spøgende om den unge Mands Sentimentalitet, som han
								kaldte det.»De veed ikke hvad det er at have Børn!« sagde Lægen, »eiede De en
								Datter som jeg, da bar De Dem vist ligesaadan ad En ganske ny Verden
								af Glæde vilde gaae op for Dem. Der ligger en Lyksalighed for os i
								Barnets Smiil! De skulde see, hvor det strækker de smaa Hænder ud,
								De skulde høre den første Pludren -! O, jeg vilde ønske Dem en lille
								Datter som min.«Greven fæstede sit Blik forunderligt paa Naomi. »Jeg havde een,« sagde han, »hun er død!« Han blev
								taus, og Lægen forvirret, det havde ikke været hans Hensigt at saare
								ham.Samtalen dreiede sig nu om Hr. Grevens korte Ophold i Wien, hans
								forestaaende Reise til Italien, hvorfra han senere vilde lægge Veien
								hjem over Frankrige.Digteren fulgte dem ud i sin Have, Naomi var
								ikke med; Intet var naturligere, end at han betroede hendes
								Landsmænd, hvad han havde hørt, og hvorledes han selv var kommet ind
								i dette Eventyr. Lægen lo, Greven var alvorlig og tankefuldDe spadserede udenfor Haven paa den grønne Slette, som strækker sig
								til Bjergene; en lille Fodsti løb langs med Haverne; Veibredbladene
								tydede paa, at den just ikke var ble ven til i det sidste Aar.Det var denne Sti, hvorpaa Greven og Naomi,
								kun en halv Time derefter, gik alene og, de talte i Hjemmets Sprog;
								Spurvene q vidrede * To Huse i Wien, hvor de Danske altid have
									fundet en venlig Modtagelse. lystigt dertil, Blomsterne stode
								saa duftende, som om Alt var Fred og Glæde; Snogene badede sig i det
								varme Solskin.»Naomil« sagde Greven. »Hvor har Du saaledes kunnet glemme Dig selv,
								bringe mig Skam og Dig Skjændsel!«»Allerede min Fødsel indviede mig dertil!« svarede hun. »Dadles kan
								jeg, men jeg har ligesaa meget, der taler til mit Forsvar, dersom et
								saadant behøves. Min Tilværelse er en Ungdomssynd, og som Frøet er,
								bliver Frugten!«»Hvad vil Din Fremtid blive?« spurgte han.»Hvad Tusinders er!« svarede hun, »et Liv, der ei er værd at leve;
								men jeg har dog levet, om det endogsaa kun var Dage! jeg har følt
								mig fri, og det selv da, hvor man saarede mig dybest. Kun i dette
								Øieblik har Deres Øie en Magt over mig, som binder min Villie.
								Verden anseer mig ikke for Deres Datter, De selv troer jo heller
								ikke, jeg er det! ja, jeg er kun en Fremmed, De har gjort Godt imod,
								og saaledes kan De fordre, at jeg bør være Dem lydig; men jeg har
								ikke været det, og De opgiver mig. Vore Veie skilles ad. Ethvert
								Feiltrin, enhver Synd bærer Straffen hos sig, lad mig altsaa lide
								min. Kun en eneste Velgjerning beder jeg Dem endnu at lægge til de
								tidligere, og denne er: at De ikke kjender mig!«De vare blevne staaende under et Træ; Lægens Stemme kaldte dem igjen
								tilbage.»Verdens Domme bryder jeg mig ikke om!« sagde Naomi, »men Deres; ja, for Dem vil jeg gjerne staae
								saaledes, som jeg staaer for min egen Samvittighed!«»Man kommer!« sagde Greven, idet Digteren og Lægen nærmede sig.»Vi vare uenige!« udbrød Naomi med et leende
								Ansigt, »Hr. Greven kalder den lille, blege Blomst en Viol, jeg
								kalder den en vild Stedmodersblomst!« hun pegede paa en saadan, der
								voxte tæt ved»I Haven,« sagde Castelli, »kan den opnaae en
								sjelden Skjønhed. Jeg veed ellers ikke, hvorfra den har faaet sit
								Navn, den er slet ikke stedmoderligt behandlet!«»Den udtrykker, hvad den kaldes!« sagde Naomi
								og plukkede Blomsten. »See, her ere fem Blade, de to bageste betyde
								Stedbørnene, de sidde begge paa een Stol!« Hun pegede paa det
								Grønne, som holder Bladene. »De to paa hver Side ere Moderens egne
								Børn, de have  hver sin Stol at
								sidde paa, og dette store Blad forud er Stedmoderen selv: hun sidder
								paa to Stole!« og Naomi viste det paa
								Blomsten.»Det er en sindrig Forklaring!« sagde Digteren og smilede, »den har
								jeg aldrig før hørt!«»Saaledes hedder det i Danmark!« sagde Lægen. »Underligt er det
								ellers, at det altid er Stedmødrene, der ansees for at være saa
								onde, man hører aldrig Sligt om Stedfædrene!«»Deres Feil er maaskee Svaghed!« sagde
								Greven.Om vi skulle bebreide ham en saadan, vil beroe paa vor egen
								Livsanskuelse, idet vi gjøre et Spring fra Digterens Have mere ned
								mod Syd, mellem Tyrols Bjerge, hvor Landets unge Knøse med Blomster
								paa Hatten jodlede i den friske Morgenluft og sang om Hofer, som Schweitzerne synge om Tell og Winkelried.Det er ikke fem Dage siden, vi saae Grevens og Naomis Møde, hørte deres Samtale, hørte om onde Stedmødre
								og gode Stedfædre; Virkeligheden for os viser en tilgivende
								Stedfader.Henad Landeveien ruller den lette Reisevogn; Kjørende og Gaaende
								komme forbi; de mødes for første og eneste Gang paa denne Klode, og
								dog lukker Greven sine Øine for at blunde. Ved hans Side sidder en
								ung Dame i qvindelig Reisedragt; Italiens Kort ligger paa Skjødet,
								og »Mariane Starke«, den bekjendte Guide for
								Reisende i Italien, har Plads ved Siden. Dybt under Veien skummer en
								brusende Flod, Skyerne hænge, som Fnug om den høie Bjergtop, Damen
								seer ud over den vilde Egn, og vi kjende Naomi. Hendes Tanker drømme om Italien, derfor nyder hun
								mindre det Nærværende; til Virkelighedens »Fata Morgana« flyve de:
								Italien, Kunstens hellige Hal. Alperne er dets Portal, Ørnen den
								Spurv, som bygger i Karnissen; Pinierne løfte deres ranke Søiler med
								eviggrønne Capitæler. Her har Melodien sit Hjem, her blomstre
								Roserne ved Vintertid. Jorden under Din Fod er helliget ved Ædles
								Blod, ved Marmor af Oldtidens Templer. Stenen bliver Aand og Kjød,
								et Skjønhedsbilled, som beruser Din Tanke. Havet er blaat som
								Kornblomstens Blad, gjennemsigtigt som Kildens Draaber. Houris,
								skjønne som i Mohammeds Paradis, tilsmile
								Dig. Tonernes Land, Farvernes Hjem: Italia! - »derhen!« sang Mignons Digter, og tusinde Hjerter gjentage
								som klagende Echo den bittersøde Længsel, som aldrig opfyldes!IVNaturen var ikke de Fattiges Ven,Den var os en haardhjertet Amme:Deres Naade kan gjøre det godt igjen,Gjør De Naturen tilskamme.Carl Bagger.I den franske Literatur findes en genial Afhandling over »les mansardes,« hvori Forfatteren siger, at
								ligesom hos Mennesket Aand og Genialitet har sit Sæde øverst i
								Mennesket, nemlig i Hovedet, saaledes er det ogsaa Tilfældet med
								Forfattere og Kunstnere i Paris: de boe paa Tagkamrene. Scribe har givet os en Vaudeville om
								Kunstnerlivet i Paris og kaldet den la mansarde
									des artistes. I alle store Stæder, som i Paris, er det den
								fattige Kunstners Lod kun at sættes høit med Hensyn til Bopælen.Saaledes var Christian placeret i Kjobenhavn
								paa femte Sal i en lille Qvist ud til Gaarden hos den Enke, som han
								med Luzie og hendes Moder Aaret forud havde
								boet hos de fjorten Dage, de vare her. Udsigten strakte sig over
								Skorstene og Tage til det høie Kirketaarn, hvor Vægteren spadserede.
								Havde de rigere Folk, som boede under ham paa Sal og i Stue, hele
								den muntre Gade for sig, da havde han den store Himmelstrækning,
								hvor Stjernerne tændtes i den klare Aften.Hvad hans Værelse angaaer, da var dette langt mindre, end det havde
								været hos Hr. Knepus; det dannede egentlig
								med Loftet en Trekant, thi fra Doren, man kom ind af, gik Taget
								skraat ned med et eneste fremspringende Vindue; Sengen var et Slags
								Alkove, i Taget lige over den sad en Glasrude, gjennem hvilken han
								om Natten kunde see Maane og Stjerne.Med taknemmeligt Hjerte priste han den gode Gud for sin sjeldne
								Lykke; han havde erholdt fire Musikinformationer, og for de to af
								disse fik han en Mark Timen, for de to andre, der bestod hver i to
								Timer ugentlig, erholdt han Middagsmad fire Dage, altsaa var der kun
									 tre Dage at leve ved
								Smørrebrød; men nu maatte man see ordentlig ud, og derfor børstede
								og syede han selv paa sit Tøi; kom der en hvid Traad tilsyne, da
								blev den strax farvet med Blæk; Støvlerne syedes sammen med Naal og
								Traad; at Saalerne vare hullede, gjorde Intet, naar kun Overlæderet
								saae heelt ud. Lidt keitede vare Bevægelserne, og de bleve det endnu
								mere, thi snart var der et lille Hul, der maatte skjules, snart
								huskede han ogsaa paa, at Kjolen ikke taalte nogen dristig
								Armbevægelse; han lod det hellere see ud som Mangler ved sin
								Personlighed, end at man skulde mærke hans Armod At der var tre Dage
								om Ugen, han ingen Middagsmad fik, skjulte han for Vertinden og lod,
								som om han gik ud at spise, men saa vandrede han enten ud af
								Castellet langs Søen og spiste sit Brød, eller sad i Kongens Have og
								saae med Ammer og Børn paa det uskyldige SpringvandHos Krigsraaden, der engang seilede med Peter
								Wik til Kjøbenhavn, spiste han Fredag og Søndag. Det var et
								fornemt Huus, men mest fornem var den ældste Søn, Studenten, der ved
								sine gode Klæder blev et smukt Menneske og ved sine smaa
								Tractementer fik et Slags Anseelse hos sine Kammerater. Aldrig talte
								han til Christian, aldrig hilsede han, naar
								han kom eller gik. Moderen talte om hans Dyd, og Syjomfruen rødmede
								over den. Var der engang Fremmede, da fik Christian Afbud Det kunde jo ikke fornøie ham at komme
								mellem Folk, han ikke kjendte. Han kunde heller ikke have børstet
								sin Kjole saaledes, at den blev smuk nok til det øvrige Selskab.Tirsdag og Torsdag spiste han hos Laquaiens, den kongelige Laquai: et
								Bekjendtskab, som han haabede vilde føre ham til Lykke og Hæder; thi
								den Mand kunde tale for ham hos de Store, noget, som Laquaiens Frue
								hvert Øieblik slog paa. Hendes Mand kunde gaae ud og ind, hvor
								Krigsraader og langt fornemmere Folk maatte staae udenfor og vente.
								Hun sagde heller aldrig, at han var Laquai, nei, han var om de høie
								Herskaber.Deres lille Datter var det, Christian lærte
								at spille; hun havde et Navn efter hver af alle de kongelige
								Personer og var døbt: Maria Caroline Wilhelmine
									Charlotte Amalie Juliane Frederikke-, til dagligdags blev
								hun kaldt Mikke, en Forkortelse af Navnene:
									Marie Frederikke.Hyggeligt fandt han det kun i sit lille, snevre Kammer, skjøndt her
								var koldt, da Vinteren kom. Tørv og Brænde kjøbte han i
								skillingviis, og der frøs store Iisblomster paa Ruden. Heller ikke
								var det hver  Aften, man havde Raad
								til et Spiddelys, men i Mørke phantaserer man jo meget godt paa
								Violinen.»Der staaer en Jomfru til Dem paa Ruden!« sagde Pigen, som ryddede
								op, og viste hen paa Iisbillederne paa Vinduesglasset; Vertinden
								rystede paa Hovedet; accurat saadan en Jomfru havde der for syv Aar
								siden staaet frosset paa Ruden, hvor hendes Mand sad og syede
								Støvler. Han havde da sagt: seer Du Moder, hvilken kjøn Jomfru der
								staaer og vinker ad mig; og to Maaneder derefter laae han i sin
								Grav; det var den kolde Dødsjomfrue, som hentede ham; dog her kunde
								det jo ikke betyde det, da Christian var et
								ganske ungt Menneske. Men han maatte tænke derpaa, og midt under
								Øieblikkets Savn og en Fremtid uden Forhaabninger vaktes Livslysten;
								han greb Violinen, og Hunger og Kulde glemtes under de bløde
								Melodier.Mangen eensom Aften vare Tonerne hans Nadvere, til Kulden tilsidst
								forbød Pingerne at bevæge sig. Sjæl og Genialitet laae der i disse
								Phantasier, men Ingen hørte dem; Lykken, den ene afgjørende Lykke,
								vilde ikke stige saa mange Trapper op for at finde Geniet paa
								Tagkammeret.Mendeksohn-Bartholdy har givet os nogle musikalske Compositioner:
								»Lieder ohne Worte«; ethvert beslægtet Bryst vil i sin Sjæl opfatte
								Texten til disse. Christians Violinspil
								kunne vi ogsaa underlægge Ord; gid de hørtes i de Mægtiges Sale, gid
								i hvert Aarhundrede dog eet sandt Talent frelstes fra Savn og
								Mangel: Du Mægtige! Du fatter Malerens og Billedhuggerens Værker,
								thi disse pynte hine Sale; men Digterens Frembringelser,
								Tonekunstnerens Værker ere Dig endnu en Leg; Aandens rigeste
								Tapeter, som ei Møl eller Rust kunne fortære, begriber Du ei ret, et
								Aarhundrede maa først have fortalt Dig om deres Guddommelighed Lad ei det sande Talent jordisk gaae til
								Grunde! - Ordene blive hørte, - ja vist, som Christians Violinspil blev det.I Laquaiens Huus, hvor han kom, herskede det Elegante, det vil sige:
								det udtalte sig i Møbler; der var en brillant Bogsamling, alle
								Bøgerne vare i Safian med Guldsnit; men tog man dem ud, ja da var
								det flere Aargange af Borgervennen, der saaledes vare indbundne.Fruen læste gjerne, hun var derfor i et Læsebibliothek, hvorfra hun
								fik to Bøger ad Gangen, altid en gruelig Røverhistorie til at læse
								ved Dagen og een om Kjærlighed til at læse om Aftenen. Hun spillede
								Comedie i et tydsk dramatisk Selskab, for hun var confirmeret paa
								tydsk.Iøvrigt paaskjønnede hun Christians Talent,
								enhver Kunstner har ligesom Goethe, sin Bettina, men de skrive ikke allesammen; hun
								var saaledes den, der beundrede ham mest, eller rettere den eneste,
								som udtalte sin Roes. Havde hun Selskab, blev han altid inviteret,
								at sige med Violinen, og han spillede for dem og maatte siden følge
								dem hjem til langt ud paa Natten, et Hoveri, der endnu ikke ganske
								er afskaffet hos os. Ofte, naar han var lidt veemodig, forsikkrede
								hun ham: »o, De er jo et lykkeligt Menneske! her ere tusinde fattige
								Stakler, der have det ganske anderledes!«Der er meget betegnende sagt om en stor Deel Recensenter, at de
								»gjennemtygge en Bog, for at mærke om nogle Smaastene knase under
								Tænderne«*, denne Gjennemtyggen var bleven Krigsraaden en
								Nødvendighed; men da det var Maven, som var slet, og ikke Hjertet,
								deelte han Bøgerne i to Portioner, de som skulde gjennemtygges ved
								mildt Veir, i hvilket han var kjærlig stemt, og de, som skulde for i
								slet Veir. Krænkende Personligheder gjorde
								han sig aldrig skyldig i. Krigsraaden ærgrede sig og ærgrede mange
								Andre; de huskede ikke paa, at i den anden Verden, naar vi
								allesammen skulle recenseres, vore Trykfeil rettes, og de urigtige
								Læsemaader forbedres, ville vi staae Haand i Haand og vist smile
								over vor fælles Iver i Jordlivets Drengeaar. En Kritik er enkelt
								Mands Mening, der tidt kun viser os, om den Dømmende staaer over,
								eller under den, han bedømmer.Krigsraaden viste Christian Godhed og derfor
								holdt han af ham; ved Krigsraadens Indflydelse var det, at han blev
								hædret med, som det kaldtes, at skulle lade sig høre paa Violin
								mellem Acterne en Aften i det dramatiske Selskab, for hvilket
								Krigsraaden var een af Directeurerne. Det vilde være et stort, et
								afgjørende Skridt for Christians Lykke; hos
								Mange haabede han herved at vinde Interesse.»Jeg har talt for Dem hos mine Meddirecteurer«, sagde Krigsraaden,
								»de ere alle derfor, selv Regisseuren, og han har ligesaa meget at
								sige som en Directeur.«Op af en smudsig Bagtrappe steg man til fjerde Sal, hvor Thalias
								Tempel stod, og i hvilket de Spillende saae ud, som om de gik paa en
								Præsenteerbakke. Her var just Prøve, og altsaa stor Uenighed.
								Elskeren truede med strax at gaae sin Vei, dersom han ikke maatte
								sætte til, hvor han ei kunde huske. Det, han sagde, var ligesaa
								godt, som det, * Oluf Worms Breve til Nyerup, aftrykte i nyt
									theologisk Bibliothek, 19de Bind der stod i Bogen, og han meente,
								han havde ligesaavel Lov til at putte ind som Krigsraaden. Den
								trediveaarige Dame, der skulde spille Bedstemoder, vilde ikke lade
								sig male ældre; hun saae vist gammel nok ud, snerpede hun, men
								meente det naturligviis ikke. Alt var Strid og Forvirring.Endelig kom da Fredagaften; Christian fik
								sorte Klæder at laane, og hans Vertinde krøllede ham med Ildklemmen.
								Hans Kinder brændte, hans Hjerte slog Slag i Slag, da Teppet rullede
								op, og hele det for største Delen spidsborgerlige Publikum stirrede
								paa ham.Han spillede godt, og Directeurerne toge imod ham i Coulisserne,
								trykkede hans Hænder og sagde ham Behageligheder. En Barbeersvend,
								der selv behandlede Violinen og en Lottericollecteur, som slog paa
								Pauker kom styrtende op og takkede, hævede ham i den syvende Himmel
								for hans Flageolettoner og hans Buestrøg i Applicaturen.»Min Lykke er gjort!« tænkte han; »iaften ville vist Alle kun tale om
								mig, kun tænke paa mig. Enhver af de Spillende, lige ned til
								Drabanten, som kun havde den ene Replik: »tilbage!« var i samme søde
								Drøm om sig selv. Klokken halvtolv var Forestillingen først forbi,
								og det er alene i den Henseende, man kan sige om disse Glæder, at de
								holde sig i Længden.Christian kunde ikke sove, da han kom hjem; han saae ud i den
								stjerneklare Nat, tænkte paa sin Lykke, paa Luzie og Peter Wik, paa varme
								Sommerdage og paa Naomi.Ethvert Brev, han skrev til Hjemmet, aandede kun Glæde og Ungdomsmod,
								enhver Forhaabning udtalte sig levende deri. Hans Moder inddrak
								allerede Tanken om, at hans halve Lykke var opnaaet, han kom jo i
								store Huse, og han havde spillet Violin paa et Theater. I sin Armod
								saae hun et glimrende Liv deri. Hun kjendte hans gode Hjerte, og da
								nu vor Herre tog hendes lille Barn, satte hun sig som blind
								Passageer op hos Postillonen og, skjøndt lidt sygelig, rullede hun
								ved Vintertid til Kjøbenhavn, for der at bygge og boe hos sin Christian, om hvis Lykke hun havde fortalt
								Naboer og Venner.Det skulde være en Overraskelse, at hun kom til den søde Dreng, og
								det var det ogsaa.Der sad Moder og Søn paa det lille, skraae Tagkammer. Sneen fygede
								paa Ruden, og Vertinden saae suurt.»Det gaaer Dig godt!« sagde Maria. »Mig gaaer
								det ilde, men Du er en god Sjæljeg takker vor Herre for Dig!«Hun blundede paa hans Seng, og Christian græd
								ved de frosne Ruder og bad: »Du Naadens Gud, forbarm Dig over os!«VPrächtiger, als wir in unserm Norden,Wohnt der Bettler an den Engelspforten,Denn er sieht das ewige, einzige Rom.Schiller.Der var saa uhyggeligt, saa koldt paa det snevre Tagkammer, hvor
								Moderen blundede, og Sønnen led; derfor ville vi flyve bort derfra,
								bort fra den kolde Luft, fra de dybe Suk, flyve til store, prægtige
								Sale, i det varme Syden, søge Naomi, og vi
								ere i Rom, Mindernes Stad, »Verdens
								Colosseum«*.Den milde Luft vifter os imøde, Lampen brænder foran Madonnabilledet,
								hvor de smukke Børn knæle og synge med Sydens bløde Stemmer deres
								Aftensang. Lysene skinne gjennem de brogede Kirkeruder, hvor
								indenfor Messerne læses, og Elskende mødes. Bonden og Tiggeren svøbe
								sig i deres Kapper og søge Leie paa de brede Trapper. Den formummede
								Procession med brændende Lys skrider gjennem de snevre, bugtede
								Gader. Paa piazza venezia brænde Faklerne,
								heftede i Jernspigerne paa Muren, pavelige Soldater til Hest holde
								udenfor. Der er Bal hos Hertuginde Torlonia.
								Største Delen af de Indbudne ere Fremmede fra hiin Side Bjergene.
								Colonnaderne ere blændende oplyste, Buster og Statuer synes
								levendegjorte i det bevægelige Fakkelskjær; Hovedtrappen er smykket
								med blomstrende Træer og brogede Tepper; Billedgalleriet selv er til
								Promenade. I de to største Sale bliver dandset paa de speilglatte,
								glindsende Gulve; Sideværelserne ere for Spillebordene og for
								Conversationen. Kobbere, engelske og franske Aviser findes i
								Læsekabinettet Vi træde ind i den største Dandsesal, rundtom straale
								Lys i prægtige Kandelaber, sexten Lysekroner hænge under Loftet. I
								den store Nische foran os staaer den * O Rom-Du werldens
									Colisé Nicander. colossale Herkuks, som i sin vilde Smerte har grebet Lycchas ved Foden og Haaret for at slynge
								ham mod Klippen, en sælsom Contrast til de bløde Dandsemelodier og
								den glade Ungdom rundtom.Greven stod i Samtale med en Italiener af et smukt Udvortes, Ansigtet
								især havde ædle Former; det var Billedhuggeren Canova, Italiens Stolthed Han pegede paa Naomi, som svævede henad Gulvet med en ung,
								fransk Officeer.»En sjelden Skjønhed!« sagde han, »et fuldkommen romersk Blik! og dog
								hører jeg, hun er fra Norden.«»Hun er min adopterede Datter!« sagde Greven, »den unge Officeer, hun
								dandser med, er en Søn af Marquis Rebard, et
								af de mest glimrende Huse i Paris; han er en ung Mand af Aand og af
								Talenter; jeg har kjendt ham, fra han var sexten Aar!«Naomi, livsglad og i al sin Ungdomspragt, syntes en yngre Søster til
								Titians Flora eller en Datter af Raphaels
									Fomarina, noget Beslægtet havde hun med
								disse Portraiter. Hendes runde, hvide Arm hvilede paa den unge
								Marquis' Skulder. Han var høi og slank, hans Blik fuldt af Aand og
								Liv, han var neppe meer end tre og tyve Aar. Livsnydelse havde vel
								bleget Sundhedsfarven, men forhøiet Lidenskaben i Øiet Han førte Naomi til den prægtige Divan og bragte hende
								Forfriskninger.-I Norden, hvor nu Sneen føg, drømte Christian
								paa det fattige Tagkammer om Naomi-, hun sad
								paa Sengefjællen hos ham, slyngede sine Arme om hans Hals og kyssede
								ham paa Panden. I Prateren drømte Ladislaus i Plankehuset, Ridepidsken hang
								ved Sengen; ogsaa han drømte om hende og lo haanligt i sine Drømme.
								Hun havde i den glade Virkelighed glemt dem begge.»Man troer sig endnu at være i Paris!« sagde Marquien. »Det Hele her
								minder om vore Salons. Vil man derimod i Rom selv have Idee om de
								gamle Romeres Feste, deres lystige Bacchanaler inden fire Vægge, da
								maa man tage Deel i de unge Kunstneres Gilder. De drikke med
								Vedbendkrandse om Hovedet og køle Panden med friske Roser. Af de
								mange Kunstnere her ere, udgjøre Tydskerne største Delen, og derfor
								har denne Lystighed mest Præget af Tydskhed. De Franske, Engelske og
								Danske slutte sig enkeltviis til: som Kunstnere blive de jo een stor
								Nation, Aandens. Ved mit første, korte Ophold her, eller rettere paa
								min første Gjennemreise, deeltog jeg i deres Cervaro, et Slags
								moderne Bacchanal i Campagnen. De Fleste klæde  sig ud, og det i de mest barokke Costumer
								og ride saaledes paa Heste eller Æsler i den tidlige Morgenstund ud
								af porta maggiore. Vi havde Zoroaster trukket af Løver, disse vare et
								Par gamle Æsler vel udmaiede med Papmasker og uldne Masker. Don
								Quixote og Sancho Pansa toge sig godt ud i Følget. Det var et heelt
								Carnevalstog, vel bevæbnet med Spyd og Træsabler; Sange i alle
								Nationers Sprog løde i den friske Luft. Derude ved Hulerne, hvor vi
								gjorde Holdt, stod den trehovede Cerberus. Smaa Nisser dandsede paa
								de grønne Høie; Pistoler plaffede, og Baal brændte; Æslerne sloge
								mangen Rytter af: der laae den chinesiske Tschang-Tsching-Tschu ved
								Siden af hendes Majestæt Dronningen af Saba. Veddeløbene glemmer jeg
								aldrig, hveranden Jockey var salig Magister Syntax opad Dage.«»Komme ogsaa Damer med der?« spurgte Naomi»Ja, af alle Nationer!« svarede han, »jeg saae baade Indfødte og
								Fremmede. Derimod i Osterierne, hvor Kunstnerne hver Aften samles,
								findes ingen Damer! Der er da ogsaa en Tobaksrøg, saa en Franskmand
								knap kan aande! desuagtet har jeg moret mig der de faa Gange, jeg
								tilbragte Aftenen der. Alt maa man jo kjende! Var jeg Maler, da
								skulde jeg sætte de brogede Grupper paa Lærredet, og var jeg Digter,
								skrev jeg strax en Vaudeville om hvad jeg havde seet.«»De giver mig en stor Lyst til at komme der,« sagde Naomi »Findes der ikke et Kighul, hvor man
								useet kunde være Tilskuer?«»Kun naar De forklædte Dem som Herre, vilde jeg vove at føre Dem
								derind!«»En Dame fra Norden vover ingen Forklædning,« sagde Naomi»En af mine Venner,« begyndte Marquien, »bliver imorgen indført. Der
								er Pontemolle, som det hedder. Han føres
								over Tiberbroen. Før brugte Kunstnerne, naar en bekjendt Landsmand
								kom, at kjøre ham imøde ved Pontemolle*, og
								i Vertshuset der drikke Velkomst; nu skeer det herinde i Rom, i
								selve Osteriet, hvor de hver Aften samles. Enhver Kunstner, stor
								eller lille, er Broder af Ordenen, naar han kun giver Pontemolk, det vil sige, betaler al den
								Viin, Enhver denne Aften behager at drikke der i Selskabet.
								Cammerieren sætter den ene fyldte Fogliette paa Bordet efter den
								anden. Der finder endeel Ceremonier Sted, som ere ret lystige, og
								den Indtrædende erholder sit Diplom som Medlem, bliver Ridder af
								Bajoccoordenen, * Pons Milvius. det er den almindelige
								Kobberskilling, hængt i et Baand, som siden bæres ved hver ny Pontemolle. Horace Vemet, Overbeck og
								Thorvaldsen bære ogsaa denne Orden.«En ny Dands begyndte, Conversationen afbrødes, og Arm i Arm fløi de
								hen af det blankbonede Gulv.Næste Middag holdt Marquien med en let Cabriolet udenfor Hotellet paa
								den spanske Plads, hvor Greven boede. Naomi
								var indbudet til en Kjøretour i Haven ved Villa
									Pamphilia. Uagtet man her er tæt op til Roms Mure,
								forekommer det, som om man var langt ude paa Landet. Intet af Rom
								selv er synligt, og den vide Udsigt aabner sig over Campagnen, hvor
								den sex Mile lange Vandledning paa murede Buer, flere Favne høit
								over Jorden, leder Vandet hertil fra Bjergene, som i smukke
								Bølgelinier begrændse Horizonten.Uagtet det var hen i Januar skinnede Solen varmt, det var som en smuk
								Septemberdag i Norden. De stolte Pinier reiste deres altid grønne
								Skjærm op i den rene, blaae Luft Underskoven af Laurbær, især laurus cerasus, gav Alt et sommerligt
								Udseende. Orangerne hang gule mellem det grønne Løv, Roserne og
								Anemonerne blomstrede, og rundtom i Alleerne fra Vaser og Statuer
								sprang Vandet i klare Straaler. Naomi talte
								igjen om sin Lyst til denne Aften at følge Marquien i Osteriet; hun
								havde ladet sig gjøre Mandsdragt og Blouse til det forestaaende
								Carneval, sagde hun; forresten, men det sagde hun ikke, havde hun
								endnu sin Jockey dragt fra Wien, dog den kunde hun aldrig iføre sig,
								den vilde minde hende og Greven om en Tid, der skulde være glemt;
								det var nu kun om at faae hendes Fader overtalt, og at faae ham til
								at gjøre Følgeskab. Det lod sig meget let arrangere, meente
								Marquien.De havde kjørt Haven igjennem og holdt atter ved Gitterporten, som
								fører ud til Landeveien. Paa en sønderbrudt Capitæl sad en
								Capuzinermunk i sin brune Kutte, en hvid Straahat beskyggede hans
								Hoved; paa de bare Fødder havde han Sandaler.Marquien hilsede ham bekjendt og fortalte Naomi, at han undertiden havde Munkens Besøg; »jeg seer ham,«
								sagde han, »naar han samler ind til Klosteret; er han da tilfreds
								med min Gave, da tracterer han mig med en Priis Tobak. Forøvrigt maa
								De vide, at han er Deres Landsmand; han er fra Danmark.«»Min Landsmand?« gjentog Naomi spørgende og
								betragtede  Manden, der i det samme
								reiste sig, lagde Lærredstversækken over Skulderen og vilde vandre
								videre.Naomi tiltalte ham paa Dansk. Manden rødmede.»De er fra Danmark?« spurgte hun.»O Gud, det er Dansk, De taler!« udbrød han, og hans Øine funklede.
								»Det Sprog hører jeg aldrig. Med Landsmænd kan jeg, efter de
								Forhold, jeg staaer i, ikke omgaaes, og derfor mødes vi ikke. O Gud,
								De er fra det kjære Danmark?«»Der er De født?« spurgte Naomi.»Ja født og baaren!« sagde Munken. »Mange glade Dage har jeg levet
								der, men siden har jeg prøvet meget, før jeg kom hertil og i denne
								Dragt!«»Naar De samler ind til Klosteret,« sagde Naomi, »da besøg ogsaa mig i Hotellet paa den spanske Plads!«
								hun nævnede sin Pleiefaders Navn.»De er hans Datter!« sagde han, »kjender De mig ikke? Jeg boede i
								Svendborg, havde Kone og Søn! - O, der er gaaet mig megen Ulykke
								over! Her var jeg sultet ihjel, havde ikke Klosteret taget mig som
								tjenende Broder.«Det var Christians Fader; Naomi kjendte ham. -Ved Solnedgang, da Klokkerne ringede til Ave-Maria, stod allerede Naomi i sin klædelige Mandsdragt, og med de
								smaa Moustacher over den fine Mund Carnevalstiden var nær, desuden
								var en saadan Forklædning her i Rom jo ikke noget sælsomt, meente
								hun. Greven rystede dog lidt paa Hovedet. Nu meldte Tjeneren den
								unge Marquis; og ingen halv Time efter vare de alle Tre paa Veien
								til Osteriet, hvor Kunstnerne samledes.Tæt op til en af Roms smaa Kirker, laa Osteriet; om Dagen faldt hele
								Lyset kun ind gjennem den aabne, dobbelte Dør; Gulvet var brolagt
								med almindelige Kampesteen; hele den ene Vægs Brede indtog
								Skorstenen, hvor Baal ved Baal blussede under de forskjellige
								Retter, som Kone, Mand og to Sønner under en evig Latter og Sladdren
								tillavede. Paa de skraae Diske laae nok saa malerisk Fiske og Kjød,
								pyntet med grønne Blade; man kunde udpege hvad man ønskede sig, og
								strax blev det tilberedt. Ved de lange Træborde sad Bønder og deres
								Fruentimmer med Viin foran sig i de store straaomvundne Flasker. En
								Krands af røde Glaslamper brændte om  Madonnabilledet, som temmeligt grelt var malet paa Muren. Et
								Æsel, med hele sin Oppakning, havde ogsaa Plads herinde, hvor det
								vistnok ventede paa sin Herre. Bønderne improviserede, og
								Fruentimmerne sang med i Chor. Nær ved Skorstenen, hvor Osteriets
								Signora stod, hang i sin Kurv paa Væggen et lille, levende Barn, det
								spillede med de smaa Arme og saae ud paa hele den brogede LystighedGreven, Marquien og Naomi gik igjennem Stuen til den høie
								Steentrappe, som førte dem ind i et andet større Værelse, der engang
								havde været Klosterets Refectorium; men Klosteret var nu nedlagt,
								kun Kirken stod tilbage. Her var, hvad der er usædvanligt i Syden,
								Trægulv. Det hvælvede Loft dannede flere Buer. Paa Væggene hang
								visne Krandse, og midt for dannedes ved en Sammenfletning af
								Egeblade et O og et T. Det betydede Navnene Overbeck og Thorvaldsen, begge
								disse havde tidligere havt Pontemolle, og
								til en Erindring herom hang endnu Navnetrækkene.Ligesom i det forreste Værelse stode ogsaa her lange Borde endnu med
								Dug paa, rigtignok lidt graaladne. Messinglamper, hver med sex
								tændte Væger, brændte i kort Afstand fra hinanden; en stærk
								Tobaksrøg bølgede hen under Loftet. Paa Bænke sad langs om Bordene
								unge og gamle Kunstnere, dog var der flest af Tydskere, fra hvem
								dette egentlige Kneipeliv skriver sig. Alle havde de Moustacher,
								Hage- og Fipskjæg, enkelte bare lange Lokker. Nogle sade i
								Skjorteærmer, Andre i Blouser. Her saae man den gamle, berømte Reinhardt i Skindtrøie, med rød, ulden Hue
								paa Hovedet. Hans Hund var bunden fast til Stolebenet og bjæffede
								lystigt af en anden Hund tæt ved Der sad Overbeck med bar Hals og de lange Lokker ud over den hvide
								Skjortekrave, klædt som Raphael gik klædt,
								og det var slet ikke Costume, det var Mandens daglige Dragt. Hans
								Genialitet lod ham i sin Kunst nærme sig Perugino og Raphael, hans Svaghed lod
								ham efterligne disse, ogsaa i Klædning. Tyroleren Koch, den gamle Kunstner med det joviale Ansigt, rakte
								Marquien Haanden; man tog Plads. Snart saae man de til Pontemolle festligt klædte Embedsmænd; de
								havde Sæde midt for Bordet, først Generalen, som han kaldtes; hans
								Uniform var overdynget med Ordner og Stjerner af Papir; dernæst paa
								hans høire Side Skarpretteren med nøgne Arme, Tigerskind over
								Skulderen, og i Haanden Fasces og Øxe; paa venstre Minnesangeren med
								Baret og med Guitar. Han greb i Strængene nogle stærke Akkorder, de
								bleve igjen besvarede udenfor Døren. En Art Duet  begyndte, en Kunstner var der, som vilde
								over Tiberen. Et harmonisk »Herein!« lød, og nu traadte den Fremmede
								ind med Randsel paa Ryggen, hvidmalet i Ansigtet og med et langt
								Haar og Skjæg af Hør, Neglene derimod af Pap. Man førte ham hen til
								Bordet, Alt under en dertil særegen Sang. Et Glas Viin raktes
								Vandringsmanden, og man oplæste for ham Love, hvoriblandt de
								vigtigste vare: »Du skal elske din General og tjene ham alene! Du
								skal ikke begjære din Naboes Viin Q.S.V.!« Nu steg han op paa Bænken
								og paa Bordet, hans falske Nægle, Haar og Skjæg bleve afskaarne,
								hans Reisedragt blev ham afført, og han stod i de sædvanlige Klæder
								og steg derpaa ned paa den anden Side af Bordet; det var Pontemolle.
								Faner med Foglietter, Ørne og Kunstneremblemer vaiede. En blæste i
								Trompet, en Anden slog Tintalerkner som Bækner, Hundene gjøede, og
								Tyrolerne jodlede; nu begyndte Bacchanalet. Hver lagde sin Serviet
								over Hovedet, og en Munkeprocession, med tilhørende Sang begyndte;
								de gik rundt om Bordene og hen over Bordene, verdensberømte
								Kunstnere og Ephemerer. Nu gav hver sit Talent til Bedste: en
								Lattersang blev givet, en characteristisk Bødkervise, hvortil
								Hænderne hamrede Takt paa Bordbladet, og den morsomme
								»Schnitzelbank,« hvor Billederne med Kridt paa den sorte Tavle give
								hver Linie et Pointe. Midt under Lystigheden styrtede fire virkelige
								Gensdarmer ind med Bajonetterne i Geværerne; de grebe en af de
								ældre, anseete Kunstnere; han skulde arresteres. Der blev
								Forvirring, Skrig og Opposition; een af Gensdarmerne brast i Latter,
								og det Hele opklaredes som et aftalt Spil med Kunstneren selv, det
								var hans Bidrag til Lystigheden iaften. Nu
								bleve fire dampende Boller med Punsch bragte paa Bordene, en Gave
								fra En i Selskabet, men man vidste ikke hvem, og derfor istemte alle
								den gamle Vise: »Der unbekannte Geber soli leben!«En fattig Italiener kom tilfældigviis derind, han vilde gjerne gjøre
								Kunster og fik Tilladelse dertil. Han forstod at efterligne Dyrenes
								Stemmer, noget som Hundene derinde toge meget ilde op; han kunde
								gjøre Lynild og Torden med Øine og Mund, og det gjorde stor Lykke;
								men Mandens Svaghed var, at han helst af alt vilde synge; dersom
								hans Stemme i Ungdommen var bleven dannet, da kunde han maaskee have
								vundet et berømt Navn, nu var det Jammerlighed! han sang Duetter, og
								det baade Elskerindens og Elskerens Partie, vendte Øine og gjorde
								Stillinger, men ideligt afbrød Publicum ham og forlangte Dyrestemmer
								eller Tordenveir, noget han satte meget  lavere, men skilte sig bedst ved Der var
								noget Ynkeligt deri. Talerkenen gik rundt for ham. Naomi maatte tænke paa Christian; han havde længe ikke været i hendes Tanker, men
								Stakkelen her, i hvem hun saae noget beslægtet, bragte hende til at
								tænke paa ham.»Have vi ikke seet hinanden i Wien?« spurgte
								en ung Mand med store Moustacher og Fipskjæg, idet han nikkede til
									Naomi »Vi have nok kjørt i Selskabsvogn
								til Hitzing!«Naomi rødmede; hendes Øine hæftede sig gjennemskuende paa den
								Fremmede, hvis næsvise Blik var hende bekjendt; ja hiin Aften, da
								hun søgte Ladislaus i Casino, var denne Mand
								i Vognen og havde sagt, at han hørte paa hendes Udtale, at hun var
								en Fremmed, at han havde seet hende i Prateren, og at hun vidst
								fandt sin Herre i Hitzing. Alt stod levende
								i hendes Erindring.»Er Berideren Ladislaus ogsaa her i Rom?«
								spurgte han med uforskammet Blik og Stemme. Greven blev urolig.»Hvad siger den Herre?« spurgte Marquien.»Det er ellers ikke den Art Kunstnere, her samles!« sagde Tydskeren
								og hviskede sagte til sin Nabo.Naomi følte en Angst, som hun aldrig havde følt. Om man her viste
								hende ud; om man her fortalte høit, at hun var et Fruentimmer, der
								for ikke længe siden havde staaet i en lavere Omgivning! Tydskeren
								drak Skaal paa Skaal; hans Kinder blussede, og altid hvilede hans
								næsvise Blik paa Naomi. Nu begyndte en
								Rundsang med Procession om Bordene. Idet Tydskeren gik hende forbi,
								hviskede han: »De er et Fruentimmer!«»Skal det betragtes som et Skjældsord?« spurgte hun.»Som De vil,« svarede han og gik forbi.Marquien hørte Intet deraf, han forstod ei heller det tydske Sprog og
								var ogsaa ganske inde i Øieblikkets Lystighed; Greven selv syntes at
								have glemt det foregaaende Øieblik, hvori Navnet Ladislaus blev nævnet; oprømt tog han Deel i Munterheden;
								man havde igjen sat sig ved Bordet, hans Blik faldt paa den tydske
								Kunstner, der bøiede sig over mod Naomi og
								hviskede hende med et ondt Smiil nogle Ord i Øret; hun blegnede,
								hendes Haand knugede sig fast om Kniven, hun holdt, og Armen hævede
								sig.»Hutjehu!« gjenlød det gjennem Stuen; een af de ældre Kunstnere,
								udklædt som et Slags Befana, jog paa et Æsel
								midt ind imellem dem; Æselet, forskrækket over saa stort og larmende
								et Selskab, styrtede  hen imod
								Bordet, hvor Naomi sad, Glas, Foglietter og
								brændende Lamper væltede ved Stødet; de, som sad, sprang op, og
								hverken Tydskeren eller Nogen af de Andre, saae Virkningen af den
								Vrede, som gjennemlynede Naomi, men som ved
								Greven og ved dette lykkelige Tilfælde hævedes. Lystigheden blev
								vildere; Marquien mærkede først, at hans Selskab var borte, da
								Camerieren klappede ham paa Skulderen og tilhviskede ham det.Klart Maaneskin var det udenfor, saa klart, at Nordens mørke Dage ikke ere lysere, end hvad her kaldes
									Nat.»Jeg frygtede det nok!« var alt hvad Greven sagde. Naomi hældede sig op til ham, aandede dybt og brast i
								Graad.»O bliv, nu er der allerlystigst!« raabte Marquien, idet han fulgte
								efter.»Vor unge Helt fandt det for qvalmt, for trykkende derinde!« sagde
								Greven, »nær havde han faaet ondt!«»O det er forbi!« forsikkrede Naomi leende;
								»men jeg vil dog ei tilbage! jeg har ret nydt denne Aften, og jeg
								takker Dem for den!«»Der er selv Genie i det Slags Lystighed!« sagde Marquien og udpegede
								hvad der ret havde moret ham. Ved Hotellets Port sagde de hinanden
								Godnat.»Det var, troer jeg, min bedste Aften i Rom!« hviskede Naomi til ham.En Time efter Midnat var Greven til Ro og sov dybt og fast efter
								denne Aftens Begivenheder. I Naomis Værelse
								var ogsaa Natlampen slukket; der syntes ganske stille, men Naomi var endnu oppe. Næsten ganske afklædt
								havde hun kastet Kaaben om sig og aabnet den ene Dør, som gik indad
								i Værelset fra den lille Altan; hun heldede Hovedet til Dørkanten og
								stod saaledes hensjunken i sine Tanker. Mødet i Wien med hendes
								Pleiefader havde ikke i den Grad rystet hende, som iaften denne
								Fremmedes overseende Mine, hans Henpegen paa en Tid, hun ønskede
								evigt maatte være glemt; i Wien havde hun opgivet Alt og havde
								derfor Rolighed; nu derimod var hun traadt ind i nye Forhold, i en
								glimrende Omgivelse.Hvo mægter vel at give et tydeligt Billede af en saadan Maaneskinsnat
								i Syden, som den der i dette Øieblik herskede; det er et Lys, der
								ikke ligner Dagen, men heller ikke Nordens maanelyse Nætter. Dersom
								man vil sammenligne Daglyset med Lampens klare Lue, og Nordens lyse
								Nat med Skjæret af et Lys, man aldeles ikke seer, da vil  man mellem disse To finde et Udtryk for
								Sydens klare Nætter i det Lys, Astrallampen udbreder, denne
								forunderlige bløde Belysning. Men det bliver da kun Øiet, som har
								sit Billede; Sjælen føler ikke Indtrykket, thi vi indaande ikke
								Sydens Luft. Nordens bedste Sommeraftener ved Havet eller paa en af
								Landets Høider vifte en mild, vederqvægende Luft, men kunde Du i
								samme Nu flyttes til Syden, da vilde Du erkjende Forskjellen; den er
								stor, som Nydelsen af en sandselig og reen aandelig Glæde. Den blaae
								Frosthimmel i Norden løfter sig som et høit, hvælvet Tag over os,
								men i Syden synes denne fjerne Begrændsning at være et
								gjennemsigtigt Glas, bag hvilket Rummet endnu udvider sig.Denne Luft indaandede Naomi, og dog drog hun
								sin Aande dybt og tungt; denne Belysning hvilede over Mindernes By,
								Cæsarers og Clerkers Rom, men ingen Tanke havde hun derfor. Nede paa
								Pladsen er et Springvand; det store Steenbassin er udhugget i Form
								af en Baad, der halv er sunket i Vandet, og der, hvor Masten skulde
								reise sig, fremvælder den tykke Straale; selv paa den larmende Dag
								hører man en stærk Pladsken, nu i Nattens Stilhed var den langt mere
								lydelig. Maanens Straaler skinnede paa Vandet. Under Madonnabilledet
								paa Hjørnet af Propaganda sov en Familie paa
								de kolde Stene. Naomi aabnede endnu et
								Vindue paa Siden af Værelset; den spanske Trappe, der er af en
								betydelig Brede og næsten af Hotellets Høide, laae foran hende;
								ogsaa her opdagede hun enkelte Sovende, indsvøbte i deres Kapper;
								den tætte Allee ovenfor Trappen stod dobbelt mørk mod den
								gjennemsigtige Luft; Nonneklosterets hvide Mure reiste sig
								spøgelseagtigt; uden Tanke for hvad hun saae stirrede Naomi derop; nu ringede Klokkerne i
								Klosterkirken, tjenstgjørende Søstre vare oppe i Taarnet og ringede
								i den natlige Time, medens andre af Søstrene bade for Alteret;
								Klokkeklangen vakte Naomis Tanke for de
								beslægtede Lidende, thi lide maatte de; hun syntes i Taarnets mørke
								Huller at see noget Hvidt bevæge sig, og hun tænkte paa de fangne
								Piger, som kun i den natlige Time fra det høitliggende Taarn kunde
								see ud over det dødliggende Rom, hvis Tage syntes et bølgende Hav,
								de mange Kupler seilende Baade. Engelens Billede høit oppe paa
								Engelsborg var for dem ingen Trøstens Cherub, der vandrede dem imøde
								over dette forstenede Hav; død stod han som Loths Hustru og mindede dem: for Eder ere alle Eders Kjære
								døde. »Der ere Flere end jeg, der lide!« sagde Naomi halv høit; »mellem disse vilde jeg dog være  ulykkeligere, end jeg nu er! Paa
								vor egen faste Villie og Livsanskuelse beroer vor Tilfredshed! jeg
								veed, hvad jeg vil gjøre!« Hun stod endnu et Øieblik tankefuld og
								saae op mod Klosteret og den natsorte Allee, der syntes en Indgang
								til dette Dødens Hjem, og som dog om Dagen er en lystig Boulevard i
								det altid gjestede Rom.Tæt ved Alleen, hvor det murede Rækværk af den spanske Trappe
								strækker sig, stod en ung Mand, Hovedet støttede han paa Haanden og
								syntes at see ud over Staden; en Kunstner var det vist, der tabte
								sig i Beskuelsen af det prægtige Billede foran; kunde dette end ikke
								gjengives ved Farver, det vilde til hans egen Glæde og Nydelse altid
								staae i hans Erindring, hvor endog han som Ældre tumlede sig i
								Verden. Hvormange ville ikke misunde ham! Men han saae Intet; Vinen,
								han denne Aften i altfor rigelig Mængde havde nydt ved Lystigheden i
								Osteriet, havde forvandlet sig til drillende Nisser, af hvilke
								endeel hang sig blytunge ved hans Fødder, da han vandrede hjemad;
								den Tungeste havde sat sig paa hans Hoved, og derfor bøiede han det
								og frygtede for at gaae ned af den steile, spanske Trappe, ja da han
								ret betragtede den, saae den ogsaa ud som Cascaden ved Tivoli; alt
								dette gjorde Vinens Nisser; han lænede sig til Rækværket og
								blundede, og det har meer end een Kunstner gjort paa de syv hellige
								Høie.Naomi blev ham vaer; han havde en særegen Hue paa Hovedet, og den
								kjendte hun; en saadan havde just Tydskeren paa, da de gik i
								Procession om Bordet. Kun i Hitzing og iaften i Osteriet havde hun
								seet dette Menneske, og dog hadede hun ham næst efter Ladislaus.»Da man kun kjendte Pilenes Brug,« tænkte hun, »det var dog ogsaa et
								Gode! Kuglen knalder høit om sin Bedrift, men Pilen suser sagte
								gjennem Luften og borer sig i Fjendens Bryst! Ingen kunde her høre
								dens Flugt, Ingen kjendte den! dette Menneske der kunde jeg ønske
								død! og hvad skulde jeg da ønske med Ladislaus -?«»Vore Tanker ere Blomsterne, Handlingerne derimod Blomsternes Frugt,«
								siger Bettina. Vi ere af samme Mening, men
								tilføie kun, at ikke alle Blomster blive til Frugt, største Delen
								falde som oftest til et Intet; den rige Flor, som denne Aften og Nat
								bragtes til Udvikling i Naomis Sjæl, ville
								vi see Virkningen af - naar Solen noget mere har skinnet paa
								Blomsterne, naar Livets area cattiva og
								Lidenskabernes Scirocco have aflagt deres Besøg, men til alt dette
								hører idetmindste Dage, ofte Maaneder og Aar.VIWer nie sein Brod mit Thränen ass,Wer nie die kummervollen NächteAuf seinem Bette weinend sass,Der kennt euch nicht, ihr himmlischen Mächte.Goethe.Hiin Aften var første og sidste Gang Naomi
								samledes med Kunstnerne i Osteriet, hendes Dom var, at Lystigheden
								der var det tydske Burschevæsen i en ny Udgave; langt prægtigere
								fandt hun romersk Kunst i tydsk Oversættelse, som hun kaldte et Par
								Forestillinger, der gaves i den østerrigske Gesandts Huus, og da
								disse havde Indflydelse paa hendes Skjæbne, maae vi dvæle ved een af
								disse; vi vælge den første.Hvert berømt Maleri i Kirker, Klostre og Galerier i Rom havde hun
								besøgt; hele Timer havde hun dvælet i Kirken Maria della Pace ved Beskuelsen af Raphaeb Sybiller; fuldendte forekom de hende, men stod hun
								igjen i det sixtinske Capel, da glemte hun disse for dem, Michel Angelo havde fremkaldt paa Muren.Alt fra hendes Barndom havde Maleri tiltalt hende, Billedhuggerkunst
								derimod var hende, som de fleste Danske fremmed; i vort Land var da
								endnu ingen Leilighed til at faae Sands for denne Art; Wiedevelt var en Johannes i Ørkenen.I Wien, Lucca og Bologna havde Naomi vel seet
								herlige Kunstsager i Marmor, men hun begreb dem ikke, hun skattede
								endnu ikke det Skjønne i disse. Først i Florents sank det som et
								Slør fra hendes Øine, da hun stod i den store Sal, der ganske
								opfyldes af Niobegruppen. Midt i Salen staae Apollo og Diana og udsende Dødens
								Pile; rundtom, langs Væggene, synke og hvile alt døende Niobes Børn, ramte af deres Pile; tilhøire
								længstborte staaer den fortvivlede Moder og udbreder sit Gevandt
								over den sidste Datter; man seer paa Barnets Haand, at Pilen kommer,
								og Haandens Stilling viser, at Pilen maa træffe. Man er saaledes
								selv midt inde i Gruppen, man gribes af  Rædsel og Beundring. Denne var det her, som
								gav Naomis Øie den aandigere Seekraft. Hele
								Timer havde hun dvælet her; dette gribende Store tiltalte hende
								langt mere, end den medicæiske Venus med sin rene, ideale Skjønhed.
								Ved senere i Rom at beskue Vaticanets Kunstskatte var hun bragt til
								den Anskuelse, at hun vurderede Billedhuggerens Værk høiere end
								Malerens. Det laa nu engang saaledes i hendes Characteer, at hun
								maatte foretrække det stærke Characteristiske hos Domenichino for det Bløde, Henaandede hos Raphael Saaledes fængslede hende langt mere
								hiins hellige Jeronimus*, end dennes yndige Psyche.Man gav i den østerrigske Gesandts Huus en Sammenblanding af tableaux parlants og hvad Fétis giver Pariserne og kalder »concert historique,« det vil sige, Musiknummere flere
								Aarhundreder tilbage, givne i Costume fra den Tidsalder, hvori de
								componeredes**. Af Malerierne vare især af Virkning det bekjendte
								fra Palazzo-Rospigliosi: Dornenichinos
								David, der vender seierrig hjem med Goliaths Hoved; en Page bærer
								dette, og Landets Døttre komme Helten imøde med Cymbler og
								Strængeleg.Da igjen Gardinet blev draget tilside, stod Naomi der alene, hvidklædt, med et stort, klart Slør i Haanden
								til at drappere sig med, og som en anden Pythia-Handel viste hun nu, hvor herligt hun havde
								opfattet Billedhuggerens Værker, hvilken Legemsskjønhed og
								Aandskraft hun besad til at gjengive disse.Hun greb Tambourinen, Sløret ombølgede hende, hun hævede den ene Fod;
								Enhver gjenkjendte og beundrede Terpsichore,
								som hun staaer i Vaticanet i Musernes Række.Nu bredte hun beskjærmende sit Slør ud; Dødens Skræk og Smerte stod i
								dette Blik. Det var Niobe, kun
								ungdommeligere, end Kunstneren turde skabe hende.* Dette berømte Maleri findes i Vaticanet.** Hver Afdeling aabnes med et Foredrag over det Aarhundredes
								Musik, af den Art, Afdelingen frembyder, enten Kirke-, Concert-
								eller Vocalmusik; vi ville, for at tydeliggjore det, udpege nogle
								Nummere ved en saadan Concert historique,
								givet 1833. a) \'rillanella a quatre voix, chantee dans les
								serenades neapolitaines (1520). b) Chansons francaises, à
								quatre et cinq voix par Clement Jannequin (1530). c) Ave Maria,
								a six voix, par Nicolas Gombert, maitre de chapelle de l'empereur
								Charles V (1520). Se c. &c.Hun knælede ned med Sløret henover Ryggen, saa at Fødderne skjultes,
								Brystet hvilede paa de smukke Arme; hvert Træk var fast og
								stirrende, det var Ægyptens Sphinx, men ikke
								som Marmoret giver den, nei, det var den levende Sphinx selv,
								dobbelt skrækkende ved sit marmordøde Blik.Hver Fremstilling vakte en Bifaldsjubel, en Henrykkelse, udsprungen
								af en naturlig Trang til at give den Luft Greven selv var forbauset
								over Naomis Talent, som hun saaledes i
								Stilhed havde vidst at udvikle. Marquien elskede og var sig det
								bevidst; hans Øine funklede, men hans Beundring var taus.Nu hævede hun sig, løftede Arme og Skuldre, bøiede Hovedet fremad:
								det var Charyatiden, den tunge Vægt laa
								synligt paa de smukke Skuldre.Nu var hun Galathea, før Pygmalions Kys gav hende Liv. Overgangen var saa
								skuffende; Øiet uden Seekraft blev levende, den første sagte
								Bevægelse viste sig, Læbens Smiil var et Trylleri.Tæppet faldt.O, hvilken Aften fuld af Lykke og Glæde, den ombølgede Naomi som Sydens milde Luftninger - - men
								over Danmark blæste den kolde Nordenvind, Sneen føg om Christians Kammer, hvor Moderen laa syg,
								hvor Sorgen boede, Sorgen, som jo Alle kjende! men kjender Du
								Armodens, hvor den udtærede Haand vil dølge Vunden, og den hungrige
								Læbe smiler og kan ei betle?»Jeg har Venner!« tænkte Christian. »Hos
								Venner findes Hjælp!« Ja, i Foraaret, naar Jorden er rig paa Væde,
								har Bækken Vand nok, men i den hede Sommer, naar Jorden trænger, da
								er Bækken tør, da finder Du kun haarde, brændende Stene.I Laquaiens Huus, inde i Forstuen paa Trappen, sad en Knøs med Armod
								i Klæder og paa Kind; en Krukke med Mad stod ved Siden, han ordnede
								Retterne paa Tallerkenen, for at de bedre kunde bæres. En nydelig
								Fruerhund med broget Halsbaand, vadsket og pudset, hoppede op af
								Trappen, standsede og snusede til Krukken. Knøsen vendte sig og med
								en bitter Veemod i Stemmen sagde han: »Det er ikke Mad for Dig,
								fornemme Hund! Du er bedre vant! det er Tiggermad!« og han tog
								Krukken, gjemte den i et Klæde og steg høit op under Taget til den
								syge Moder.»Min Christian, jeg døer!« sagde hun. Men
								Døden har Luner som Lykken, den kommer ikke, hvor man haaber dens
								Komme. Og dog  er Verden smuk! Livet
								er en velsignende Gudsgave! det er ikke Smertens Dal, Elendighedens
								Hjem uden for Den, der kun dvæler ved de mørke Pletter, den
								søndertraadte Orm, den knækkede Blomst. O hvad! en enkelt Orm maae
								søndertrædes, en enkelt Blomst knækkes! vi maa betragte den hele
								Natur, og da skinner Solen paa Millioner Lykkelige; Fuglene juble,
								Blomsterne dufte.Vi ville ei see den Jammer og Nød, men ile bort derfra, langt bort,
								fremad i Tiden! et dristigt Spring ville vi gjøre i Naomis og Christians
								Historie, ikke for at forbigaae enkelte Punkter, men for at samle
								disse og beskue dem fra et bedre Standpunkt.Hører Du det hvirvlende Hjul? Aarene, som dreie! Aar rulle hen, tolv
								lange Aar! saalænge er det siden Christian
								sad paa Tagkammeret hos sin syge Moder. Tolv Aar ere henjublede,
								siden Naomi henrykkede, som Sphinx, Galathea og
									Charyatide. Vi ere i Paris. Den
								trefarvede Fane vaier paa Vendome-Søilen; udenfor Boutikerne hænge
								allerede Carricaturbilleder af Folkets selvvalgte Borgerkonge, den
								kloge, verdensprøvede Louis Philippe. Det er
								i Begyndelsen af Aaret 1833.VIlParis, mit seinen Parisern, ist der schönste Aufenthalt
										hienieden; Paris ist der einzige Ort der Welt, wo es erlaubt
										ist nach seiner Neigung zu leben. Cavaier-Perspective.Alle fare vild, og Alle drukneI Lidenskabers Hav, og Alle
												seesAf endelig Forblindelse bestukne,Snart af et daarligt Haabs, snart af en falsk
											Idees.H. Hertz.Vi ere i Paris! Kom! vi forlade vort Værelse
								og stige ned af Hotellets glatte, bonede Trappe; lette Garons smutte
								forbi, for at opvarte; nydelige Grisetter møde os i Gaarden, thi
								høit oppe boe nogle Studenter, og deres Veninder boe hos dem i
								Hotellet; de skulle nu ud de vakkre Piger, for at staae i Boutik og
								sye paa Pynt, men de komme igjen iaften. Portneren hilser os, og vi
								ere paa den vrimlende Gade, hvor Husene op til de grydeformede
								Skorstene ere bemalede med Navne, Skildter og favne lange Bogstaver,
								brogede som en Harlequinsdragt; Vognene bruse forbi tæt op til
								Husene; Visekonen synger Berangers Viser, en
								Ubekjendt stikker Dig en Billet i Haanden, som Du bør kaste bort,
								eller skjule ihast. Rundtom hænge prægtige Kobbere, men er Du meget
								blufærdig, saa skal Du ikke see paa dem, er Du en stor Royalist vil
								Du grue over de dristige Caricaturer, her offentligt hænge ud. Vi
								gaae ind i en Passage, det er en Gade med Glastag over, Boutiker paa
								to Etager paa begge Sider, mindre Passager forgrene sig som Stræder
								fra denne; i Regn og Slud kan Du vandre tør om herinde, og er det
								Aften, straaler Gaslamperne med blændende Lys foran de kostelige
								Boutiker, hvor Alt er tilfals: Alt hvad et Menneske kan ønske.
								Trætter Vandringen Dig, da rulle Omnibus gjennem Gaden; bagud af
								Vognen hænger Trappen, som Du stiger op af og ind i den lange,
								rullende Stue, hvor Gjesterne sidde i  lange Rækker, stige ud og ind; hvert Gadehjørne er en ny Station.
								I hurtig Flugt naaer Du Pére Lachaise, og er
								Du Romantiker, maa Du knæle ved Abeilard og
									Heloises Grav; er Du Fabriquant, da ruller Du til Gobelins Tapeter, er Du et fromt Gemyt, maa
								Du søge ud paa Øen til den gamle Notre Dame;
								men Du finder den tom, kun en halv Snees Præster vandre om herinde
								med Røgelsekar, en ussel Tigger ved Døren er hele Menigheden. Paris har for Øieblikket ingen Religion, de
								have glemt Madonna, ja næsten Faderen og Sønnen, Aanden er den
								eneherskende. Ingen Munk seer Du paa Gaden, ingen Procession; fra
								Scenen selv prædike Digterne Protestantisme; i den catholske Stad
								seer Du i »Robert« et Nonneklosters Ruiner;
								Maanen skinner ind i den skumle Hal, hvor forfaldne Gravmonumenter
								staae; ved Midnatstimen tændes pludseligt Lysene i de gamle
								Messingkroner, Sarkophagerne aabne sig, og de døde Nonner stige op;
								i hundredeviis hæve de sig fra Kirkegaarden og svæve ind; de synes
								ei at berøre Jorden; som Taagebilleder glide de forbi hinanden,
								pludseligt falder Liiglagenet, de staae alle i yppig Nøgenhed og et
								Bacchanal begynder, som det har fundet Sted i deres Levetid, skjult
								indenfor Klosterets Mure; to spille Terninger paa deres Liigkiste,
								een sidder paa Sarkophagen og pynter sit lange Haar; en Skare
								klinker og drikker, andre lade Strikkestigen glide ned, for at kalde
								Elskeren til det vanhelligende Stevne. - Det er i den catholske Stad
								Du seer dette, og det er eet af Tidsalderens Tegn. Betragt denne
								Vrimmel paa Gaderne! Koner raabe med Lakrisvand, Drenge tilbyde dig
								Stokke, men Alle, Smaa og Store, bære det trefarvede Baand Selv Henri Quatre, Malmkongen paa Broen, maa bære
								Borgerfanen, den vaier fra Taarne og Façader. La
									Liberté er det store Feldtraab.Vi ere midt i Paris, midt inde i Palais
								royal, dets Buegange omslutte os; en Flok Landsmænd sidde her;
								de sammenligne Prospecten med den, vi have paa vor Scene i
								Vaudevillen. Virkeligheden er mest frappant. Blomsterpigerne sælge
								Roser, Damer med vaiende Fjer, fulgte af deres gamle Mama, som hun
								kaldes, uddele Blikke. Mellem de Danske er En, som nylig er
								indtruffet her, En, vi kjende; hver fortæller om, hvad han især maa
								see.»Taglioni,« siger den ene, »De maa see hende, som Natalie og som Sylphide, det er en
								Dands! Hun hæver sig som en Fugl og synker ned som den svævende
								Boble!«»De maa til Versailles,« siger den Anden, »De
								maa derud, naar Vandene springe! - Glem ikke théatre français!«»Alt vil jeg see!« svarer den Fremmede, »især glæder jeg mig til de
								offentlige Debatter i de Deputeredes- og i Pairkammeret Jeg har
								Anbefalingsbrev til Marquis Rebard. Er denne
								Herre Dem bekjendt?«»Jeg kommer der,« sagde En. »Hans Frue er Dansk, saa vidt jeg veed,
								men et ægte fransk Sind, en Verdensdame, høist elskværdig, høist
								interessant. Jeg er iaften af Marquien indbuden i hans Loge i den
								store Opera. Jeg fører Dem med, dersom De tillader?«»Jeg er Dem uendelig forbunden, men da jeg alt har Billet til The'atre du palais royal, hvor jeg skulde
								see Demoiselle Dejazet i Vaudevillen :sous clef- -!«»Begge Dele lade sig forene, først see vi sous
									clef og gaae derpaa i den store Opera.«Landsmændene brød op; Een skulde lyksaliggjøres ved at høre Grisi,
									la bella divina, som han udtrykkede sig,
								en Anden vilde i Théatre de M. Comte*, hvor
								der var et nydeligt Barn, der snart vilde voxe op og naae hans
								Hjerte. Vore to Herrer vandrede ind i Palais
									royals Theatre, for at see den ungdommelige Dejazet i en Vaudeville, som vi ikke turde
								give hos os. Den som Guide veltalende Landsmand var forresten dansk
								Officeer.Rundtom i Logerne prangede pyntede Damer. Alt i »Lafille de Dominique« viste sig den nydelige,
								pariserlivlige Dame, som drog de unge Herrer derhen; hun
								fortryllede, men i sous def havde de hende
								ganske alene; hun spiller hele Stykket, er en ung Pige, hvem
								Forældrene, medens de ere borte, have lukket inde; Elskeren maa
								staae udenfor, hun driller ham, lader, som hun havde en anden hos
								sig, men de forsones igjen, han sender hende Champagner, hun
								drikker, bliver lystig, vil tilsidst i Seng, og det er Pointet, hun
								lægger sit Tøi paa Stolen, sætter Foden op i Sengen, da med eet
								Vinduet over Døren springer op og en ung Officeer, Elskeren, viser
								sig; hun udstøder et Skrig, trækker Sengetæppet over sig, og
								Elskeren springer ind. Saa falder Teppet, og det er meget blufærdigt
								af Maskinmesteren.O det Stykke gjorde stormende Lykke! Damerne loe og svingede med
								Hatten. »C'est la liberté!« sagde den danske
								Officeer; den Fremmede fandt det ogsaa meget characteristisk, og nu
								vandrede de fra det * Her spilles Comedie af Børn. mindre til det større Theater: Academie royale de musique, hvor Nourrit og Damoreau
								da fortryllede med deres Stemmer, og hvor den nysankomne Danske
								skulde presenteres for Marquien og hans Frue, Landsmandinden; han
								smilte ganske egent dervedI den store Opera gav man, som saa ofte, intet heelt Stykke, men
								Acter af forskjellige; anden Act afGuillaume
								Tell var alt tilende; man var i Slutningen af Comte d'Ory, nu skulde anden Act af
								Balletten la Tentation* begynde.Begge de Danske vandrede op af de brede, luftige Trapper, gjennem den
								prægtigt oplyste Foyer, hvor Lysene straalede tilbage fra
								Speilvæggene, over de store Gange til Marquiens Loge. Flere elegante
								Herrer, som sprungne ud af Modekobberet, stode med Handsker og Hat
								bag de balklædte Damer; det sidste Chor i Comte
									d'Ory lød, Teppet faldt, og Falbydende vandrede skrigende
								om i Parterre og Loger, en støiende Raaben: »lorgnet de marchant! voila l'entr'act! vert-vert! programme! la
									pièce!« gjenlød i Huset. Uhret over Prosceniet viste paa
								ni.Marquien, tolv Aar ældre, end da vi saae ham i Rom, modtog med fransk
								Galanteri de to Fremmede; en smuk, fyldig Dame med kloge, mørke Øine
								og kongelig Holdning hilsede med Viften den nye Fremmede, der
								presenteredes som Chef for et dansk Regiment; han var en Holstener
								af Fødsel; Marquisen kjendte ham, hun havde jo engang i Danmark
								modtaget hans Hyldest, kjørt med ham ud af Porten for at see den
								smukke Ladislaus, der nu var glemt. De samme
								Erindringer vaktes vistnok hos begge ved dette Minde; men
								Conversationen var naturligviis en ganske anden. Enhver kjendte nu
								hinanden af Navn. En krampagtig Zittren i Øielaaget var den eneste
								Bevægelse hos Naomi, men øieblikkelig var
								hun igjen Marquisen, Verdensdamen; maaskee var ogsaa denne Zittren
								tilfældig, men den danske, fordums Beiler bemærkede den. Hele
								Conversationen var paa fransk; han bad Naomi
								sætte ham ind i det Brudstykke af Balletten, der skulde begynde.»Hovedsagen er Øienskuet,« sagde hun, »Handlingen er ubetydelig! Det
								er den hellige Antonius's Historie, hans
								Fristelse. Vi faae anden og tredie Act. De vil faae Taglioni at see!«* La Tentation, Ballet-Opera en tinq actespar *** et Corally,
								musique de l'operapar Halevy, musique du ballet par Halevy et Gide.I la Tentation er man i første Act i en vild
								Bjergegn, hvor den hellige Antonius har
								valgt sit Opholdssted; en Sivmaatte er hans Leie. Nu seer man
								høitoppe paa Bjergene en Brudeskare, hører deres Sang; Antonius lytter og tænker tilbage paa
								Menneskeverdenen og dens Lykke; en qvindelig Pilgrim bringer ham
								Frugt og Viin, han afslaaer det, men Hunger og Tørst nøder ham til
								at smage; Vinen opvarmer hans Blod, han drikker endnu engang, og
								Lysten er vakt, han tømmer Bægeret tilbunds og bliver halv beruset;
								hans Blod brænder, han griber efter den fromme Skjønhed, der
								forfærdes; hans Lidenskab voxer, hun flyer, men han griber hende;
								afmægtig synker hun ned paa Straamaatten, hans Øine brænde, han
								breder Armene ud imod hende, da hæver Madonnabilledet sin Arm;
								Lynstraalen rammer Antonius. Nu stige paa
								sorte og ildrøde Skyer Dybets Aander fra Afgrunden for at gribe hans
								Sjæl, men fra Luften synke sølvhvide Skyer med knælende Engle, i
								hvis Midte St. Michael med Skjoldet staaer.
								En Kamp begynder mellem gode og onde Aander, da hæver St. Michael Skjoldet, byder Rolighed og tillader
								Sjælen at vandre tilbage i det døde Legeme. Afgrundens Aander tør
								friste den Gjenlevende, men kan de ei forlede ham til at synde mod
								det Hellige, da hører han Himlen til. »Han er vor!« juble de onde
								Aander, »vi skulle friste ham til Synden!« de gode Engle istemme
								Hymner og Antonius hæver sig fra Jorden; det
								er den første Act. De følgende ere Fremstillingen af Fristelsen og
									Antonius's Seier! Omtrent saaledes førte
									Naomi ham ind i Balletten.Teppet rullede op. Anden Act, der ved sin Pragt har holdt sig længst
								paa Scenen, begyndte. Man var i et Krater, dybt nede i en udbrændt
								Vulkan, en mægtig Trappe af hele Scenens Høide udfyldte Baggrunden;
								en Marche begyndte og flere hundrede Dæmoner i de mest barokke, mest
								phantastiske Skikkelser steg ned; her var en vandrende Haand, en
								Torso af en Dæmon, et rullende Øie, gruelige Dyreskikkelser; en
								Sabbath begyndte; Kjedelen kogte over Ilden, og hver Dæmon kastede
								sin Gave i den. Dampen formede sig i dæmonagtige Skikkelser, og nu
								hævede sig i denne en nøgen, deilig Qvinde, Afgrundens Barn, bestemt
								til at beseire Helgenen. Det var Skjønhedsbilledet, som Havets Skum
								fødte hende, som Kunstneren har givet hende i Marmor. Taglioni svævede ud mellem dem, Dæmonerne
								smykkede deres Barn, lærte hende Sandsernes Brug; som et Luftens
								Barn svævede hun mellem de vilde Skikkelser; den sorte Haarlok paa
									 hendes Bryst tydede alene paa
								den dæmoniske Oprindelse. I Triumph stege de med deres Skabning op
								til Oververdenen.Naomi sad som i Drømme og stirrede derpaa, Blodet steg hende med eet
								op i Kinderne, og pludselig blev hun bleg; hendes Øine lukkede sig.»De faaer ondt!« hviskede den Danske; hun slog Øinene op og drog
								Veiret dybt.»O det er Intet!« sagde hun, »jeg følte en Svimmel, som nu er forbi!«
								hun smilte, »der er saa megen Phantasie i den dæmoniske Sabbath, at
								man ikke kan rumme det. Det synes en heel Feberdrøm!«Tredie Act begyndte; Dæmonerne havde reist deres Slot; gjennem
								Vinduerne saae man ind i de prægtige Sale; smaa Dæmoner, klædte som
								Kokke, brasede og kogte i Kjælderen; øverst oppe dandsede nydelige,
								smaa Damer. Nu kom den hellige Antonius-,
								udmattet og hungrig betlede han om en Krumme Brød og en Draabe Vand;
								Kokken lo, pegede paa et stort Kors, der stod paa Veien udenfor
								Slottet, bad ham styrte dette, og han skulde komme med tilbords; han
								afslog det; jægerklædte Dæmoner med Qvinden, de havde skabt, kom
								tilhest foran Slottet og drog derind; ogsaa hos disse mødte Antonius samme Anmodning, samme Løfte; den
								skjønne Qvinde lovede ham al den rige Herlighed, han saae, vilde han
								omstyrte Korset, da knælede han for det, medens Dæmonernes vilde
								Sang og Bægerklang lød fra Slottet; gjennem Vinduerne saae man deres
								Drikkelag, Qvinden nærmede sig Antonius, men
								hans Tale virkede paa hende, som Sollyset virker paa den giftige
								Væxt, Marelokken blev mindre; forundret lyttede Dybets Skabning, der
								havde Menneskets Tanke, Menneskets Følelse, til Ordene, og da han
								knælende omfavnede Korset, sank hun til Jorden, og Slottet, med Alt
								derinde, styrtede i Dybet, røde Flammer sloge op fra Afgrunden.Kun disse to Acter af Balletten bleve givne. »Den hellige Mand,«
								sagde Naomi leende, »virker ind paa det
								dæmoniske Barn, saa at selve hun vindes for Himlen; De skulde see
								Ballettens Slutning, hvor Antonius tilhører
								Himlen og fører endogsaa hende med til sin Lyksalighed Afgrundens
								Aander i brændende Svovlskyer opfylde hele den nederste Deel af
								Scenen, hvide Skyer hæve sig, og Alt er opfyldt med Engle; i
								millionviis sees de knælende Grupper; først voxne Mennesker,
								hvidklædte, med store, hvide Vinger, derpaa Børn, og bag disse
								Grupper i det Uendelige, malede paa Bagteppet og belyste, saa man
									 ikke finder Grændsen mellem
								Skin og Virkelighed, men seer ind i den uendelige Himmel, der, alt
								som Skyerne hæve sig, bliver større og større, og da falder
								pludselig Forhænget.«Man forlod Theatret, Klokken var over Tolv, og i Marquiens Huus var
								Selskab, der ventede paa Verten og Vertinden.»De vil finde ved Soiréen AlexandreDumas og et Par af de unge Malere, som have
								faaet et Navn ved Decorationerne i la
								Tentation*.« Hun hilsede med Viften.De kjørte til Marquiens Hotel. Prægtige Værelser modtoge dem. I det
								forreste var opstillet to nye Malerier, kjøbte af unge Kunstnere og
								her satte i fordeelagtig Lampebelysning; det Ene var en Scene af  Victor Hugos Notre Dame . Man saae Qvasimodo bundet paa Skampælen, lidende af
								Tørst og Smerte, og den slanke, yndige Esmaralda række Vanskabningen en Drik Vand. Det andet var en
								Fremstilling af Slutningsscenen i Casimir
									Delavignes nyeste Tragedie: Les enfans
									d'Edouard, den rystende Slutnings Scene, hvori begge Børn,
								paaklædte sidde opreiste i deres Seng og lytte; de vide, Morderne
								komme for at dræbe dem, men de vide ogsaa, at der arbeides paa deres
								Frelse; høre de Sangen God save the King
								lyde, da er Befrielsen nær, og Sangen klinger, man seer det i Smilet
								paa den yngre Broders Ansigt; men i samme Øieblik aabner Døren, sig
								og Morderne trænge ind og dræbe dem, medens endnu Befrielsens Sang
								toner. Det var Portraitter efter begge Kunstnerinderne Menjaud og Anais,
								der fremstille Eduards Børn.En enkelt Gjest stod foran Malerierne; større var Selskabet derimod i
								den store Conversationssal, hvor Marquien og Naomi modtoge Gjesterne. En ung Officeer talte om
								Fortificationerne ved Antverpens Beleiring,
								en anden Gruppe om de sidste Forhandlinger i Pairkammeret. Ingen
								gjensidig Presentation fandt Sted, man gik og kom; det Hele havde
								mere Udseendet af en offentlig end en privat Salon.En ung »Skjønaand« indlod sig i Conversation med Holsteneren, og da
								han vidste, han var Dansk, talte han om Operaen »Gustav,« som jo for Landsmandsskabets Skyld maatte
								interessere ham. Han talte om Bernadotte,
								der i de sidste Dage var bragt paa Scenen i Vaudevillen Le* Decorationerne i la Tentation ere
									malede af Ed. Benin, Bugene Lamy, Camille
										Roqueplan, Feucherés og Paul
										Delaroche. Denne Ballet-Opera blev forste Gang givet i
									Paris den 20 Junii 1832.Camarade de lit, den danske Konge, der havde
								været fransk General. Hvad Norden angik vare Kundskaberne noget
								apocalyptiske, da havde Frankrige endnu ikke udsendt en Marmier, der smukt og levende kunde fortælle
								om Islands Geyser og de skandinaviske Riger, med Fjelde, Skove og
								duftende Sletter, Sverrigs Magt i Politiken og Danmarks i
								Videnskaberne. I engelsk og italiensk Literatur var Franskmanden
								derimod hjemme; Naomis Extilbeder derimod
								stod her, vi ville ikke bruge den platte Talemaade om Ko og rød
								Port, men en smukkere, som Moses med et Blik paa det forjættede
								Land, det han aldrig betraadte. For endeligt at sige noget
								dybsindigt, sagde han: Goethe. Franskmandens
								Øine funklede ved Navnet af Germaniens Corneille, der havde skabt den philosophiske ideerige Digtning
									Faust.Naomi stod tæt derved og smilede, idet hun
								forsikkrede, at hun ogsaa beundrede Faust: »Fragmentet,« sagde hun,
								»forekommer mig som en forbausende Comet, just en Comet med Kjærne,
								men der kommer en slem Hale efter, »ist fortzusetzen,« som der
								staaer. løvrigt troer jeg at man lægger meget mere i denne Digtning,
								end Digteren selv har tænkt sig. Naar Europa er færdig med at skrive
								sine Commentarer over den, faaer den vel Tid til at lægge Mærke til
								andre ligesaa gode Digtninger. Jeg troer en tydsk Forfatter har et
								Sted sagt det samme som jeg!« tilføiede hun.»Goethe er død!« sagde Landsmanden. »De
								mortuis ni! nisi bene!«»En sand og stor Digter døer aldrig!« sagde Naomi, »og derfor kan man godt tale ogsaa om hans Feil!« med
								et haanligt Smiil saae hun paa sin Extilbeder.Man talte igjen om Danmark, om Skandinavien, og nok saa aandrigt
								udviklede Naomi, at just Norden var
								Romantikens Land; hun fortalte om Norges melancholske Fjelde, om de
								brusende Fosser, der kunde maale sig med Schweitserlandets, de
								eensomme Sennhytter og de mørke Granskove. Hun anskueliggjorde, hvor
								deiligt de danske Øer laae, som en blomstrende Lagune mellem Øster-
								og Nordsøen; fortalte om de gamle Sange, som tonede der endnu,
								Zigeunerfolket paa de jydske Heder og den eensomme Gravhøi paa de
								duftende Kløvermarker.»Deres Skildring«, sagde Franskmanden, »vilde, udtrykt, som De giver
								den, være en Perle for vort Revue du Nord.«Naomi smilede.En decoreret Herre gav Conversationen en politisk Retning, og Naomi udtalte dristigt sine Anskuelser, lige
								fra Sumpstaden: Petersborg til Arabernes luftige Telte; kun for
								Tidsalderens Heros, Napoleon, bøiede sig
								hendes stolte Hjerte.»De har seet den prægtige Vulkan i Afstand,« sagde Hofmanden, der
								vurderede den verdensprøvede Louis Philippe og erklærede ham for den
								første af de Regenter, der høre til Menneskehedens nye Tidsalder.
								»Havde Deres Naade været mellem de af Frankrigs Mødre, der ved
								Napoleon saae deres Sønner bortrevne fra Hjemmet, seet hvor de,
								kneblede ved Tommelfingrene, dreves som Qvæg gjennem Landet; De
								vilde ikke have velsignet hans Navn. Forfængelig og kold var han;
								ikke blot i sit Ydre ligner han Nerol«»Den Gud, vi alle tilbede,« sagde Naomi,
								»synes ogsaa at frembyde i sin Verdensregjering Skyggesider, men mon
								disse virkelig findes? Napoleon var Cheruben med Ild og Sværd, han
								afskar den nye Tidsalder fra den ældre. Naar Plovjernet gaaer
								gjennem Marken, da overskæres Blomsternes Rødder, Græsset oprykkes
								og den uskyldige Orm sønderlemmes, men det er en Nødvendighed, og
								siden bølger just Velsignelsens Korn over Dødsfuren! Millioner have
								vundet!«Conversationen gik ind i Øieblikkets Politik, og Naomi udtrykkede sig mere og mere interessant.
								Spillebordene kaldte, Kort bleve præsenterede. Naomi spillede med Lidenskab og var den personificerede
								Veltalenhed; Calembourgs bleve skabte, Ordspil vexlede; Marquisen
								var hyldet og fortjente at være det. Vid og Livslykke udtalte sig i
								hendes mørke Øine.Klokken var tre om Natten, da Lysene bleve slukkede i Hotellet. Naomi sad paa sit Værelse i Natdragt, med
								den runde Arm under Kinden; hendes lange Haar flød ned over
								Skuldrene, hendes Kinder brændte; som den Febertørstige nedslugte
								hun et Glas Vand.»Hvor mit Blod brænder!« sagde hun til Kammerpigen, »jeg er træt og
								kan dog ikke sove, men gaa Du kun til Dit Værelse!«Og hun var ene; hendes Bryst hævede sig, dybt drog hun sit Aandedrag.»Hvor jeg er ulykkelig! og hvorfor skal jeg lide? hvorfor evigt svæve
								i denne indbildte Qval, som voxer med hvert Aar!« og hun tænkte paa
								Dæmonernes Skabning i La Tentation, hiint
								Væsen, de gave Liv og menneskelige Følelser, og det forekom hende,
								at hun selv var beslægtet med det »Ja, Dæmoner har kaldt mig frem
								til dette Liv! O, at alt Forbigangent sank hen i Tilintetgjørelse,
								som vi selv  skulde det i Døden. Det
								er Sygdom, ei andet! hver Landsmand er mig et Torturredskab, og min
								Bøddel er her! - gid hans Liig laae paa Bunden af Seine. Ladislaus,« udaandede hun og taug pludseligt. »Jeg
								vil ei pine mig selv! jeg vil nyde Duften af dette falske Liv.« Hun
								fæstede sit Øie paa Marquiens Portrait, som hang paa Væggen. »Han
								smiler,« tænkte hun. »Ja ogsaa jeg vil det! mine Ungdomssynder ere
								ikke større end hans, og endnu -! maaskee han i dette Øieblik kysser
								en blond Lok, som et ubetydeligt Hovede bærer. Grassot har sagt mig det! - O at jeg ikke elskede ham!«
								Hun bøiede Hovedet, sad længe taus, aandede dybt; Lampen brændte
								svagere. Hun blundede.Daglyset skinnede gjennem Gardinerne, da hun vaagnede op af sin
								urolige Blunden; nu kastede hun sig paa Sengen, og Drømmebillederne
								rullede hen over den Sovende.VIIIElle seigna tout ce sang du coeur qu'on
											appelle des larmes.Nouvelles impressions de voy age par
												Alexandre Dumas.Kjender Du Tivoli? Ikke den maleriske By, Du fra Roms Campagne seer
								paa Bjergene, nei, Haven i Parises Forstad, ud til hvilken
								Placaterne, disse døvstumme Sirener, søge at lokke Dig. Fiacre, Kuku
								og Omnibus føre Dig for nogle faa Sous til Indgangen, og for Dine
								tre Francs faaer Du over Dig derude et Niagara af Lystighed Musards Orchester giver Dig Gallopader
									af'Gustave og af la
									Tentation, Valtse af Strauss og
								Qvadriller af le Philtre, Robert og Pré aux deres. For samme
								Udgift staae der to Theatre Dig aabne, paa det mindre seer Du
								physiske Experimenter og paa det større en heel Vaudeville; Kanerne
								flyve ned af Rutschbanerne, flere tusinde Lamper brænde mellem de
								grønne Grene, og efter Raabet: feu
								d'artifice! følger Du Strømmen af Mennesker ind paa den mørke
								Tilskuerplads, hvor snart trefarvede Raketter gjøre Nat til Dag.Derud i den klingende Malstrøm ville vi!Seer Du de nydelige Damer? Vistnok af den høie Adel, af Blodet? Ja
								Blodet! det varme Blod giver dem denne rige Dragt, til deres Kaste
								hørte Lais og Aspasia, verdensberømte Qvindenavne. De trefarvede Lamper
								kastede et falsk Regnbueskjær mellem de mørke Grene, Musiken klang
								noget borte fra, det var Dæmonernes Sang i la
									Tentation, og Støvets Døttre med Blodets Sønner hvirvlede
								sig i Dands.Det er et egent Skue, man her nyder ved at træde afsides i det tætte
								Krat og derfra betragte den brogede Belysning, de hvirvlende
								Skikkelser og Kanerne paa Rutschbanerne høit fra Træernes Toppe; man
								maa tænke paa Brockens natlige Sabbath.Mon han tænker derpaa, han, som sidder mellem Buskene tæt ved den
								mørke Skueplads, hvor Fyrværkeriet skal afbrændes. Han har netop
								fastbundet den sidste Raket Han sidder i Græsset, og de magre,
								smalle Hænder skjælve, Ansigtet er guulblegt, de blaae Ringe under
									 de kulsorte Ørne, de slappede
								Træk vise, at Sjælen som en Flaggermuus kun spøger i Ruinen af et
								Legeme.Han, som vort Øie nu gjerne vilde vende sig fra, har engang bragt
								Skjønhedens Døttre til at rødme; disse indsvundne Former vare engang
								en Model for en Heros; dette onde Udtryk i Øiet var Stolthedens
								Blik. Han, der havde bragt den store Mængde til at juble, laa her
								syg, foragtet, glemt - binde Raketten paa det dreiende Hjul var en
								vigtig Bestilling. Pariaens Søn, LadislauslNaar Livsnydelse har udspændt Dine Nerver, da klinge de med rystende
								Melodier; disse vare det, der sang for ham en gammel Vise, som
								kommende Slægter maae gjentage:»Min Tanke søger ikke ud i Rummet, den vender tilbage til sit Legeme,
								som ligger dorsk og smertefuldt; den føler den vaade, klamme Taage
								hæfte sig ved Vingen, saa den synker i Døsighed; den føler den
								forfriskende Vind, men denne har en Dødskulde; de svækkede
								Nervetraade bæve, mine Been vakle, mit Hoved svimler, det er som
								Vinden blæste ind i Hjernen og der susede i et tomt Sneglehuus. Jeg
								føler kun Lyst til Søvnen, og den famler med mit slappede Legeme.
								Den varme Solstraale udbrænder mig. Vandrer engang min Tanke ud, da
								er den som en Syg paa Krykker; Engene kunne smile, Solen varme, han
								tænker dog i samme Nu paa sine Krykker!«Det var en glimrende, en lystig Aften i Tivoli. Den Rige gav sine
								Louisdorer, den Fattige sine Sous, og Ungdommen et Par af sin
								Sundheds friske Rosenblade, for en Gang at synge som Ravnen Ladislaus sang i den eensomme Hæk.Du, som gjæstede Europas store Stæder og i Paris søgte et Centrum for
								alle hines Eiendommeligheder, Du vil ofte have mødt Naomi, De offentlige Retsforhandlinger ere
								Dig en Erstatning for Spaniens Tyrefægtninger, som have samme
								Trængsel, samme Vrimmel af rigtklædte Damer, der vil Du ofte have
								seet hende, som en af de ivrigste Tilhørerinder. Ved Bicetre, naar de dømte Forbrydere lænkede
								sammen førtes til Galleierne, vilde Du mellem de smukke Eqvipager,
								som holdt, for at Herskaberne kunde see dette rystende Skue,
								gjenkjende Marquisens. I den eensomme Nat, naar kun den røde Lygte
								med Indskrift: »Ici on loge a la nuit,«
								brændte foran Vinduet, og den dagskye Chiffonnier ragede i
								Skarndynger, indtog Naomi en Plads ved det
								rudrede Bord, hvor Guldet klinger, og Lidenskaber aande gjennem
								Blikket.Udenfor Paris lod Louis Philippe anlægge
								Forter til at befæste Staden, men Pariserne sagde, at disse bleve
								til kun for at beskyde dem selv. Borgerkongens Modpartier begyndte
								at hæve deres Stemmer. Julifesten nærmede sig; dristige
								Carricaturbilleder og betydningsfuld Henpegen paa Festdagene bleve
								udhængte, den kloge Regent forholdt sig rolig derved og lod
								Gemytterne faae Luft i slige Brandvabler. Man havde ventet ved denne
								Fest at see den ægyptiske Pyramide reist paa Ludvig den Femtendes
								Plads, men den var endnu ei indtruffet; en Efterligning i Træ blev
								derfor opstillet; Alt arrangeredes til at gjøre de verdensberømte
								tre Dage saa festlige som muligt; Glandspunktet blev Afslørelsen af
								Napoleonsstatuen paa Vendomesøilen. Stilladserne saae man alt
								ophængte, og Haandværksfolkene viste stor Travlhed; ved Nattetid
								blev Statuen heiset op; et blaat Slør, med Sølvbier bedækkede den
								til Festens ØieblikNaomi var imellem de Mange, der forudsaae at
								paa disse tilstundende tre Dage vilde et politisk Uveir bryde løs,
								og hun længtes derefter. Kun i Revolutionsdagene, da ikke
								Frihedsphantomet, men Frihedsgudinden selv anførte det ædle franske
								Folk, havde hun følt sig rolig; dristigt affyrede hun fra Vinduet
								sin Pistol paa de kongelige Gardister. Hendes Sjæleuro trængte til
								Bevægelsen uden om sig.De tre Dage nærmede sig og bragte Glæde til enkelte af de faldne
								Heltes Døttre: et prægtigt Brudeudstyr. Alt ved Solopgang lød som
								Ouverture til Festen, Kanonskudene fra Hotel de
									Ville og fra Invalidernes Hotel. De trefarvede Bannere
								vaiede pzapont neuf og flagede fra alle
								Kirketaarne. Hotel de Ville samt pont d'Arcole stode smykkede med Trophæer og
								Guirlander.Søvnløs lyttede Naomi til Skudene, lidende
								som hiin Nat i Prateren, hiin Nat i Rom og ak som saa mange Nætter i
								det livssvulmende Paris. Store Summer, forud optagne af hendes
								Indtægter, vare bortspilte. Ladislaus var
								her, og en Landsmand, der vidste om hendes Slægt.Paa Bastilpladsen, ved Fontaine des Innocens
								og foran Louvre vare Sørgealtre opreiste, smykkede med Flor, og
								Faner, Immortelkrandse og berømte Navne; Sørgemusik lød, og ved
								hvert Qvarteerslag faldt et Kanonskud En sælsom Stilhed hvilede over
								det ellers larmende Paris. Fod for Fod kjørte Vognene som til en
								Sørgeprocession, langsomt skrede Fodgængerne hen over Sørgepladsen
								og kastede deres Bouquet paa Gravene.Naomi kjørte i aaben Vogn, Fodgjængerne
								bleve trykkede ind mod de dreiende Hjul, enkelte holdt sig derfor
								fast ved selve Vognen; Naomi følte en Haand
								berøre hendes, et lille Papir blev stukket til hende. Ansigterne
								rundt om vare hende ubekjendte.Om Aftenen, medens de lange sorte Flor vaiede fra Husene, hvor faldne
								Heltes Slægt og Venner boede, og de blaae Blus brændte over Gravene,
								læste Naomi Brevet, det var fra Ladislaus. Han havde søgt hende i hendes
								Hotel, men var bleven afviist, han forlangte paa det indstændigste
								en Samtale med hende og mindede ondskabsfuldt om lykkelige Minuter.»Hvor mange var det, der sidste Aar fandtes myrdede i Paris og i
								Forstæderne?« spurgte Naomi sin
								Kammerjomfru.»Tre og tyve, troer jeg! myrdede og kastede i Seinen! det er
								grueligt!«»Pariserne have sydligt Blod!« sagde Naomi.
								»Er Alt roligt?«»Alt! men jeg gruer for Festdagen imorgen!«»Jeg ogsaa!« svarede Naomi tankefuld, og
								Tanken var hos Ladislaus.I »Tusind og een Dag« beskrives et Træ af Palmearten; den rige Skat,
								som skal vindes, gjemmes i Træets Krone; Enhver kan klattre derop;
								de brede Blade bøie sig opad smidige som Siv, men seer Du tilbage,
								vil Du atter ned, da er hvert Blad en uhyre Kniv, skarp og fast, og
								de trænge ind i dine Lemmer, er Du ikke reen og uskyldig; dette
								Billede foresvævede Naomi.»Hver lille Synd var et grønt, duftende Blad, som bøiede sig for min
								Haand!« sukkede hun; »nu er det Bødlens Knive, nu da jeg skuer
								tilbage. - O, jeg er syg, som den gamle Grevinde i Danmark, indbildt
								syg, og det er den pinligste Syge!«Det var Festens anden Dag. Den halvmilelange Boulevard var
								Paradeplads for Nationalgarden; langs med de grønne Alleer stode de
								pyntelige Rækker, og bagved i Husene vare alle Vinduer og Balkoner,
								som Boulevarden selv, opfyldt med Mennesker; kaade Drenge hang paa
								Træernes Grene, andre balancerede paa Springvandenes Steengelænder.
								Overalt var en Trængsel, som var man i een af Parises meest besøgte
									Passages.Louis Philippe, omringet af sine Sønner og Generaler, viste sig; han
								rakte Haand og gav Hilsen til sine Borgere; et »vive le roi!« gjenlød; det blandedes med Raabet: »a bas les fons!«Det blaae Teppe med Sølvbierne bedækkede endnu  Napoleons-Statuen paa den høie
								Vendomesøile; Vinduer og Tage vare opfyldte med Mennesker. Kongen og
								Rigets første Mænd stode med blottede Hoveder foran Støtten; Tegnet
								lød, og Sløret faldt. »Vive la memoire de
									Napoleon!« var Beundringens Eruption.»Ou roulent les canons, ou les légions
										passent!--Le peuple est un mer aussi!«*Naomis Øie sank ned paa den bølgende Mængde,
								og under Vinduet, mellem de opstillede Tønder, hvilke Udleierne
								solgte som kostelige Pladse, stod Ladislaus,
								den udtærede, syge Ladislaus; hans Øie var
								hæftet paa hende, han smilte som Dæmonen i Balletten smilede, bredte
								sin Haand ud, pegede med Fingerspidsen i dens Flade, ligesom om han
								skrev.Naomi traadte fra Vinduet. Revuen vilde tage
								flere Timer op, Pragtmomentet var jo forbi; hun tog Marquiens Arm,
								og de forlode Huset, men kun gjennem Bagbygningen var det muligt at
								slippe ud; de gik denne Vei. Paa Gangen gik en gammel Kone dem
								forbi, hun stak Marquien en Billet i Haanden, og han skjulte den.
									Naomi saae det.Om Aftenen var en stor, almindelig Concert i Tuilerihaven,
								femhundrede Musikanter, trehundrede Trommeslagere; paa Seinen var en Kamp mellem illuminerede
								Skibe; Kirketaarne og Kupler stode med Ildcontourer i den blaae
								Luft. Et prægtigt Fyrværkeri afbrændtes.»Larmende som disse Toner, henblussende som disse kunstige Lys er
								Livet!« tænkte Naomi. »Hvorfor da pine sig
								selv! min Mand er større Synder end jeg! - Om Brevet skal han give
								mig Besked. Et Minut af min Qval vil jeg, han skal prøve!«Udenfor var Alt kun Jubel, brusende Toner og blændende Blussen. Naomi stod i Hjemmet, saae henover Seine til Invalidekirkens Kuppel, der
								straalede som St. Peders den hellige Paaskeaften. Hun aandede dybt.»Jeg viser Dig ikke Billetten!« gjentog hun for sig selv, »den kunde
								forstyrre Din egen Rolighed! det var hans Ord, da jeg spurgte om
								Brevets Indhold! han var forlegen saae jeg! Blondinens smukke Skrift
									* »Ode a la colonne,«par Victor Hugo. turde Marquisen ikke læse! Alle
								Mænd ere som han, nu vil jeg ogsaa engang ligne alle Q vinder!«Kammerpigen bragte den festlige Baldragt; næste Aften var jo Banquet
								og Bal i Hôtel de Ville, hvor alle Stænder,
								fra Fiskerkonen til Landets Dronning, vare tilstede.»Smuk vil jeg være imorgen!« sagde Naomi,
								»anvend Din hele Kunst! mine rigeste Smykker, alle mine Perler maa
								Du see at anbringe! - Det blonde Hoved kommer vel ogsaa til denne
								Fest!« tænkte hun, »simpel, yndig og uskyldig, som der staaer i
								Romanerne!«Det var den tredie og sidste Festdag; Naomi
								og Marquien kjørte til »Champs
								Élysées,« der i sin hele Udstrækning til »port étoile«* var opfyldt med Mennesker. Inde i selve
								Staden Paris var midt paa Dagen frit Skuespil paa alle Byens
								Theatre; Champs Élysées frembød Musik,
								Gynger og Kunster, Alt frit. Under aaben Himmel var her to
								Kunstberidertheatre med deres Circus; skifteviis gave de hver deres
								Forestillinger. Mange Aar var det siden Naomi havde seet nogen Beridertroup; heller ikke disse vilde
								hun see, men Marquien ønskede det, han roste saa meget en smuk
								Beriderske, som neppe var sexten Aar! Naomi
								følte sig piinligt stemt, hun lo, og drillende tydede hun hen paa
								den hemmelige Billet igaar, idet hun yttrede: »Ægtefolk bør Intet
								have skjult for hinanden, selv om det er en lille Synd!«Marquien saae stivt paa hende; hun smilede og fandt, at han blev
								forlegen, nu havde hendes Veltalenhed sit forønskede Thema. Rundtom
								var Alt Festlighed og Glæde; fire Orchestre spillede; Almuesfolk
								klattrede forgjæves op af den glatte Slaraffenstang**. En Tournering
								paa Seinen tiltrak sig Mængdens Opmærksomhed: Baade manoeuvrerede
								for hinanden; forud i hver stod en blaat- eller rødklædt Sømand med
								en lang Landse, paa hvis Spidse var en Flade, med denne stødte han
								sin Modstander overbord; den, som faldt i Vandet maatte svømme til
								Bredden, hvor Tilskuerne jublede for Seierherren.Naomis Blik fløi urolig omkring mellem
								Mængden, hun havde ikke Tanke for hele dette Skuespil; Marquien
								derimod interesserede det ret, hans Øie fulgte hver Vending, Baadene
								gjorde.»Saa rolig med Synd i Hjertet!« tænkte Naomi,
								og søgte rundtom efter en blond eller maaskee en sort Lok, men ingen
								saae hun.* Denne var dengang endnu ikke ganske fuldfort.** Mât de cocagne.Ved Middagsbordet drak Naomi Blondinernes
								Skaal og lo dertil.Nu ventede Toilettet Paradisfuglfjeren vaiede i den glimrende Turban,
								Ædelstenene funklede paa det svulmende Bryst; hun saae sig med et
								stolt Smiil i Speilet.Der blev banket paa Døren. Kammerpigen modtog et Brev til hendes
								Naade, det var fra Hr. Marquien. Kun to Linier stode deri, kun Naomis egne Ord denne Formiddag: Ægtefolk bør Intet skjulefor hinanden, selv om
									det er en lille Synd! Indesluttet laa en Billet, netop den
								samme, hun saae Marquien skjule; den var fra Ladislaus. Alt stod deri, fra det første Kys til
								Pidskeslaget; ondskabsfuld hævede han ethvert Mysterium. »Det er af
								Hevn,« skrev han selv, »hun har viist mig bort fra sin Dør; hun er
								lykkelig, jeg elendig, som man kalder det! ved Himlens Sacrament,
								hvert Ord er Sandhed!«Naomis Læber bleve hvide. »Alt maa nu
								briste!« tænkte hun.»Vognen holder i Porten!« blev der meldt. »Hr. Marquien venter!«Hun var nær ved at synke om. Atlasket raslede, Diamanterne funklede;
								- Marquien førte hende til Vognen; to Herrer, Venner af Huset,
								fulgte med; Conversationen var almindelig, Hr. Marquien tog levende
								Deel i den.Gaderne gjenløde af Jubel; alle Taarne og Kupler vare, som Aftenen
								forud, illuminerede. Vognen holdt ved Hotel de
									Ville, og man steg ud Trapperne vare smykkede med brogede
								Tepper og duftende Blomster. Begge Dandsesalene i anden Etage
								forbandtes over Gaarden ved en hængende Have, som var smykket med
								Orangetræer og brogede Lygter; i Midten sprudlede et Springvand med
									eau de cologne. I den største Sal, hvor
								den kongelige Throne var opreist, hævede sig paa begge Sider
								Terrasser med Tabouretter, den ene Række høiere oppe end den anden;
								her sade Damerne, festligt klædte, alle Stænder, Borgerkonen,
								saavelsom Pairens Frue, et broget Skue var det, et Blomsterbed af
								Montaner! Musiken brusede fra det rigtbesatte Orchester; paa Gulvet
								selv var den største Trængsel og rundtom glimrede Lorgnetterne for
								at beskue de Skjønne. Vel kunde Naomi ikke
								længer regnes til Ungdommen, alligevel eiede hun en Skjønhedsfylde,
								der, i Forening med den smagfulde Pynt, bragte Unge og Gamle til at
								beskue og hylde hende, og hun smilede lykkelig, blændende i sin
								Pragt, som den sprællende Sommerfugl paa Naalen.De brede Fløidøre aabnedes. Kongen, Dronningen og deres Børn traadte
								ind; i den tætte Vrimmel var det dem kun muligt En efter  Anden at nærme sig Thronen. Musiken
								spillede en Gallopade af Operaen Gustav, just den, under hvilken
								Sverrigs Konge bliver skudt. Det var vistnok tilfældigt, at netop
								denne blev spillet; man saae Virkningen deraf i Dronningens
								ængstelige Blik; hendes lidende Træk udtalte den evige Angst, hvori
								hun levede for Mand og Børn. Mange af de nærmeste Tilskuere begreb,
								hvad hun led, hun, smykket med Ædelstene og den vaiende Fjer af
								Paradisfuglen; omtrent den samme Pynt bar Naomi, den smilende, livsglade Skjønne, som man kaldte hende,
								og Enhver ønskede den ædle Dronning lykkelig som denne.Klokken var To om Natten, da man kaldte til Aftensbordet; Marquien og
									Naomi kjørte bort. Endnu var der levende
								paa Gaden; Illuminationen vedvarede.»Du har sendt mig et Brev!« sagde hun, »hvert Ord deri er Sandhed;
								hvad er nu Din Bestemmelse?«»At læse det for Dig, hver Gang Du træder imellem mig og mine Glæder,
								hvilke enhver Ægtemand i Paris kjender. Kysser jeg en blond Lok, saa
								tænk paa Brevet! iøvrigt skal jeg sørge for, at der ingen Scandale
								skeer! - Næste Sommer besøge vi Norden! jeg vil see det duftende
								Grønne, Du og Dine Landsmænd saatidt have talt til mig om! Det kan
								blive en interessant Tour for os begge, tænker jeg, men tag Brevet
								med, tag Brevet med, det kunde muligt gjøres behov!«IX»O, dies Leben ist eine ewige Entsagung - Und wofür? Nicht
										vielleicht fur eine Täuschung? Eine Dornenkrone fur einen
										Glauben, der vielleicht falsch berechnet ist? Wenn nun
										Alles, was Ihr dachtet, Ihr biassen Manner, die grausame
										Laune eines Träumes wäre? - O vergiebt mir diesen grausamen
										Zweifel! Gutzkow's Oeffentliche
											Charactere.Storken sidder paa Bondens Tag;Han seer over Mark og Enge.Det bliver saa deilig en Foraarsdag;Nu kommer den favre Tid, jeg vented saa længe.B.S. Ingemann.I Danmark paa Grevens Gods sad den gamle Grevinde med Medicinflasker
								og Pulvere, endnu ligesaa nær ved at døe, som for tolv Aar siden.
								»Hun er sei!« sagde Folkene, »ikke engang Apotheket kan faae Livet
								af hende!« - Landsbykirken havde erholdt nyt Spiir, og Skolen var
								reist fra ny; de blændende hvide Gardiner indenfor de klare
								Glasruder toge sig godt ud To Smaadrenge legede udenfor Døren; de
								tørre Pinde, de havde stukket ned i Jorden, vare for dem en heel,
								blomstrende Have. I Døren sad en Kone paa nogle og tredive Aar,
								Sytøiet laa paa Skjødet, med kjærligt Blik nikkede hun til
								Smaadrengene hvergang de spurgte om Noget, og tyssende hævede hun
								Haanden, thi Fader læste Avisen høit for hende. Det var Luzie og hendes Mand»Det er jo Søndag imorgen?« spurgte den yngste Dreng, der med sine
								levende brune Øine og smukke Ansigtsform just bidrog til at vise den
								ældre Broders Mangel paa Skjønhed»Imorgen er det Søndag, saa kommer Spillemanden med Hvedebrød eller
								Billeder, han var her ikke forrige Søndag!«»Ja imorgen kommer Christian,« sagde Manden
								og lagde Avisen hen, »han kunde gjerne komme hver Søndag, høre
								Præsten her og  ikke gaae i
								Forsamling. Hr. Patermann talte forleden til
								mig derom. Øvrigheden forbyder slige hellige Sammenkomster. Det er
								hos Peer Hansen de samles, og imellem læser
									Christian op af Bibelen for dem. Det er
								et Uvæsen! Man siger, at de skal have i en Potte en Hundehvalp, som
								de kysse, for at vise deres Ydmyghed!«»Det er Ondskab!« sagde Luzie. » Christian kommer der, og da veed jeg, der
								kan ikke skee saadan Taabelighed Gid vi Alle vare saa gode Christne
								som han! Jeg har talt med ham derom, og han skriftede for mig og
								sagde, at han havde sin bedste Opbyggelse i Bibelen og i at samles
								med fromme Mennesker. Var der en Judas
								mellem de tolv Disciple, skulde der da ikke i et lille christent
								Samfund være flere af hans Slags, der kunde give Grund til ond
								Omtale? Det er bedre at troe for meget, end for lidet! den, som
								Verden ret gaaer imod, kan let udskeie, og lykkeligst er det kun at
								skeie til Bibel og Guds Ord!«»Hvad Modgang har Christian havt?« sagde
								Manden. »Han var jo et fattigt Barn, Din Morbroder har været som en
								Fader imod! At han havde det lidt knebent i Kjøbenhavn, det have
								mange Mennesker havt det, og at han tog Moderen over til sig, det
								var ubetænksomt af dem begge To! Din Mo'rbro'r har fortalt mig,
								hvorledes han traf dem i Nød og Fattigdom; men nu er jo det forbi!
								han fik dem herover, og ved ethvert Gilde maa jo Christian spille; den, som ret forstaaer noget i Verden,
								kan det aldrig gaae galt! Paa hver Herregaard skal han styre
								Musiken, ved hvert Bryllup vil de have ham! Han har faaet sit gode
								Udkomme!«»Men, det er ikke saameget hvordan vi have det om os, men hvordan vi
								have det inden i os, det kommer an paa i denne Verden!« sagde Luziel - »Han satte Verdens Lykke i at faa
								et Navn, at tumle sig ret i Verden, men han havde Ingen der kunde
								føre ham frem, og det maa der vist til! en Spillemand paa Landet,
								det er ikke det, han tragtede efter. Men jeg troer, der er kommet
								Rolighed i Sindet. Da Verdens Haab svigtede, greb han til det
								himmelske.«»Ja men med samme blinde Forestillinger!« sagde Manden. »Han skulde
								gifte sig, det kunde han have godt af; en Pebersvend, er en sørgelig
								Person; en god Kone som Du, Luzie, gjorde et
								gladere Menneske af ham, thi rigtig lykkelig er han dog vist ikke, i
								det mindste kommer der imellem en Stemning over ham, som ikke er god
								for Nogen! Eengang havde jeg noget imod ham, fordi jeg troede, han
									 gjorde af Dig! Peter Wik  saae det gjerne! Han vilde nok
								havt, at I To skulde have faaet hinanden.«»Christians Tanke har i den Ting altid været
								langtfra mig,« sagde Luzie, »som Dreng holdt
								han alt af den lille Naomi , og til den
								voxne Frøken stod hele hans Hu. Men de vare i ingen Maade for
								hinanden! smuk var hun, og det var det, som bedaarede ham. Jeg
								fortalte ham det Rygte, som gik, og som nok var vist og sandt, at
								hun løb ud af Landet med en Kunstberider. Det gjorde et saa grueligt
								Indtryk paa ham, at jeg fra den Tid har aldrig nævnet hendes Navn
								for ham, han har heller aldrig siden talt om hende; men han tænker
								paa hende, det er jeg overtydet om!«»Men nu siger man jo om hende,« sagde Manden, »at hun er en fornem
								Frue i Frankrige. Jeg har hørt det paa Herregaarden selv; de sige,
								at hun næste Sommer kommer her i Besøg. Saa har det gamle Rygte dog
								været falsk, eller maaskee, Berideren tilhørte en af disse
								emigrerede Familier, som i Revolutionen vandrede ud og nu igjen er
								kommet til Glands og Herlighed; det kan saamæn gjerne være, saaledes
								kommer der da Mening og Forbindelse i begge Rygterne!« -Det var Søndag. Christian kom, Spillemanden,
								som de kaldte ham, og han kyssede Børnene, især den yngste, den
								smukkeste, med de mørkebrune Øine; det Ydre er det, som griber os,
								det følte han selv; »ja havde jeg været smuk som Du,« tænkte han,
								»da havde Alt været anderledes! selv den Ædleste, den Bedste hylder
								den Smukke. O, hvilken Gudsgave, hvilken Kilde til at føle sig
								tilfreds ligger der ikke i Skjønheden! For den er Verden et
								Kjærlighedens Eden. Enhver møder Skjønheden med Smiil paa Læben, man
								flokker sig om den. Ansigtet her indtager, han maa være
								fortræffelig! det Ansigt kan ei bedrage! her er Aand, her er Sjæl!
								O, Skjønhed er paa Jorden en lykkeligere Gave end Genie og
								Aandskraft!« og han kyssede den Smukkeste af Luzies Børn; det fik det kjønneste Billede og det største
								Stykke Kage, han bragte med.»Skal Du ikke hilse os fra din Stork!« spurgte den mindste af
								Drengene.»Jo mange Gange,« svarede han. »Nu er den frisk og stærk og kan vist
								flyve omkap med de andre! derfor er jeg bange, den flyver fra mig,
								naar de reise. Storken og Svalen ere gode Dyr, derfor tør de flyve
								til de varme Lande, naar Viben og Spurvene fryse. Har jeg fortalt
									 Dig Historien om Stork og
								Svale. Det var paa Langfredag, vor Herre hang paa Korset, da kom der
								tre Fugle flyvende hen over ham; Viben skreeg: »piin ham, piin ham!«
								derfor skriger den det endnu; men den anden Fugl raabte: »sval ham,
								sval ham!« og saaledes fik den Navn af Svale. Storken raabte: »styrk
								ham, styrk ham!« derfor er der Lykke og Velsignelse ved de Fugle,
								derfor ere de fredede, og ingen gode Mennesker volde dem Fortræd!«
								Mens han fortalte, dvælede Tanken selv ved Storken, der forunderligt
								omflagrede hans Erindringer: Storken paa Jødens Tag, Storken paa
								Engen, der lokkede ham ud i Verden, og nu Storken, den eneste
								levende Skabning, han hjemme i sin Eensomhed havde om sig. Sidste
								Aar da Storkene reiste bort, hørte han en Aften en egen Lyd inde i
								Skorstenen, det var en Stork, som faldt ned og havde i Faldet
								knækket Benet; han forbandt det saa godt han kunde, pleiede den, og
								i Vinterens Løb bleve de bekjendte, gode Venner, saa at nu, da de
								andre Storke vendte tilbage, forlod den ham ikke. men hoppede fra
								Marken ind gjennem den aabne Dør og søgte hver Aften til Tørvehuset,
								hvor den havde sin Rede. Luzies Børn
								klyngede sig til Christian og sprang med ham
								paa Engen, hvor han af Sivene gjorde dem Grenadeerhuer; een Hue,
								sagde han, skulde Moder have; den bøiede han den høie Spids paa og
								fyldte den med smukke Markblomster; det var et Overflødighedshorn
								nok saa deiligt, derfor hang Luzie det over
								Speilet.Middagsbordet var dækket, Dugen var skinnende hvid, og i Dag kom der
								noget Aparte, vidste Børnene; hver anden Søndag, naar Spillemanden
								besøgte dem, havde Moder altid noget, som de ellers ikke fik. Han
								kunde gjerne komme hver Søndag, meente de, det var jo kun to Mile,
								han havde at gaae.Han var Barn med Børnene og hørte, som et taalmodigt Barn, paa
								Skolemesterens Drillerier, hvori laa en Braad af Sandhed.»Du bliver en rig Mand!« sagde han, »Du maa kunne lægge op! det er
								ikke godt, at Mennesket er ene; tag Dig en Kone, hvem skal ellers
								have det, Du lægger paa Kistebunden? Dog ikke Forsamlingen, som vil
								føre os Catholicisme i Landet?« Og nu var Manden i sit Element, at
								ivre mod Paven og denne Religionssects Geistlighed.»Catholicismen har udrettet meget Godt!« sagde Christianl »Den Sæd har nu givet sin Afgrøde, bragt os
								Næring og Styrke; i en barbarisk Tid vaagede den alene over
								Videnskaber og Kunst, den fødte  den
								smukke Tanke om et stort Menneskeselskab, den hævdede det Aandelige
								imod den raae Kraft!«»Men nu er den udartet!« sagde Skolemesteren, »den er ble ven Aandens
								og Frihedens Undertrykker!«»Jeg troer,« svarede Christian, »at vi
								hellere bør betragte det som et Drivhuus, der i Middelalderens
								Vinterveir var en Velsignelse! I Klostrene skjød Videnskaberne
								frodig op og vare sikkre mod den raae Kraft, som huserede udenfor;
								de udviklede sig for en kommende Sommertid Og det er den, vi nu leve
								i: Aanden og Friheden har nu varmt Solskin ude; Alt grønnes og
								trives nu her langt anderledes end i det katholske Drivhuus; Varmen
								der, føle vi, er kunstig, der er lummert, og det Grønne er sygeligt
								grønt; vi have det bedre udenfor; her er Alt gaaet frem, inde er det
								derimod som før, ja der ere endogsaa færre ædle Træer, da disse have
								faaet deres Plads ude i Solskinnet.«»Skjænds I nu igjen!« sagde Luzie
								halvspøgende.»Han holder med de Catholske!« sagde Manden. »Der er intet Udkomme
								med ham.«»Jeg vil kun have Kjærlighedskaaben bredt over alle Troessecter!«
								sagde Christian. »Jeg skal engang bringe Jer
								en katholsk Sang, som jeg har faaet af en Italiener, den synges ved
								Paasken af Bønderne fra Bjergene. Der er sand Christendom i den, som
								i vore gamle Psalmer.«Solen var nede, og Børnene tilsengs før Christian begav sig paa Vandring til sit eensomme Hjem, to
								Mile derfra. Det var een af de smukke Maaneskins-Aftener, Maleren
								griber og fængsler paa Lærredet og Digteren indaander, og hans Sange
								blive da skjønnere og mere gribende. Ogsaa paa Christian indvirkede denne Aftenens Skjønhedsduft; det var
								et af de Øieblikke, hvori han endnu følte ligesom en stor aandelig
								Skat nedsunket i sig, og at han kun maatte vente paa den gunstige
								Midnatstime for at hæve den, men pludselig slukkedes Alt igjen og
								kun Haabet blev, at i en anden, Aandernes Verden Timen vilde komme.
								Den halve Vei til Hjemmet havde han endnu ikke gaaet, og han var
								igjen ikke længer stille, glad, som den smukke Natur havde villet
								det. Lykkelig maatte han jo dog være! intet Hjerte havde med udeelt
								Kjærlighed klynget sig til ham, og derpaa trolost revet sig bort.
								Man holdt af ham, sorgfri kunde han see den Dag imorgen! - Han var
								ikke en Skabning, draget frem ved en mægtig Mand, og som nu af
								Taknemmelighed maatte taale denne Skuen ned  paa sig, Stakkelen, der kun var hvad han
								var ved dennes Almagt. Han saae jo heller ikke daglig den, han
								elskede, kysses af en anden, drømme om en anden, medens hun dog mod
								ham var mild og god! Han skulde ikke smile dertil for at skjule sin
								Liden. Hans Liv havde slet ingen store, rystende Ulykker; Præsten
								vilde sige ved hans Grav: »stille og lykkeligt henglede hans Dage!
								ingen Uveirssky gik tung og glimrende hen over hans Hoved!« nei, det
								var jevnt graat, altid graat, man kunne stirre derpaa, saa man
								indbildte sig, at det var blaa Himmel.Der var Ingen i Hjemmet, som kunde byde ham velkommen! eensomt var
								der, eensomt havde han det, som alle Andre skulle faae det i deres
								Grave. Han tændte sit Lys, puslede om derinde, skjød de indvendige
								Træskodder op for Ruderne og lukkede nu Kammeret op til Storken; den
								sov. Nu aabnede han den store, blaamalede Kiste; i Læddiken laae to
								tunge Poser; han rystede dem sagte ud paa Bordet, talte de blanke
								Sølvstykker, lagde dem i Tutter og smilede, som han havde smilet til
									Luzies Børn.»Saa mange har jeg allerede!« tænkte han. »Hvilken Skat! den er til
								hende! ja, i sin største Nød vil hun engang komme tilbage; de Andre
								ville ikke kjende hende, men jeg skal være hende en Broder! hun skal
								ikke lide mere!« og han smilede igjen, thi han tænkte paa Naomi.Ungdommens lette Sind havde revet hende ud i Verden; det kunde aldrig
								ende godt. Engang kom hun vist, fattig og syg med en omvandrende
								Troup hertil. Han havde drømt det, og det var hans faste Tro.
								Hvorofte var han ikke gaaet til Kroen, eller til den nærmeste
								Landsby, naar han hørte, der var en omvandrende Gøglertroup; han
								søgte Naomi; det var for hende han samlede
								det blanke Sølv.Bibelen, Violinen og Storken vare hans tre Venner. Dyret hoppede fra
								Haven ind i Stuen, fløi igjen til Skovkrattet hiinsides Engen, men
								vendte altid tilbage.»Mon Du skulde overvintre hos mig!« sagde Christian, »ikke flyve med Din Slægt til de varme Lande! -
								O flyve! hvo der kunde flyve som Du! jeg havde ogsaa engang tænkt
								paa at komme langveis bort, men jeg er blevet her, jeg kommer aldrig
								ud! - - Du faaer maaskee hende at see! - Du flyver maaskee over min
								Faders Grav!« og han tog et rødt Baand, skrev derpaa: »Hilsen fra Danmark!« bandt det om Storkens
								Been og sagde: »flyv nu kun med de Andre, men kom igjen til
								Foraaret! - Tretten Aar er det nu siden, jeg saae hende. Hun har
								vist  forandret sig meget! i mine
								Tanker staaer hun saa ung og smuk, med det stolte Blik! - O, havde
								jeg været smuk, som Berideren var det!« og hans Tanker fløi saa
								langt ud i Verden.Hvor tidt see vi ikke Børn, Dreng saavelsom Pige, i deres Barnealder
								næsten at være hæslige, nogle Aar gaae hen, Træk og Former udvikle
								sig, og vi see Skjønhed, hvor vi før ingen fandt, og vi maae elske
								dem for denne. Saaledes efter Døden, i det nye Liv, vil den, som her
								ved sit Udvortes stødte os bort, vinde os, blive elsket af os, idet
								hine haarde Former just have udviklet sig til Skjønhedstræk. Vor
								Menneskelarve er jo dog kun en Klædning; den pjaltede Tigger kan
								være smuk som Adelsmanden, naar Armodens Dragt falder bort. Det var
									Christians stille Drømme. - -Man var i September, Pragttiden for den danske Natur; da drømte han
								om Naomi en sælsom Drøm, den stod saa klart
								for ham, idet han pludseligt vaagnede, men i Morgenstunden var
								Erindringen aldeles slukket, kun det stod ham tydeligt, at hun havde
								hældet sit Hoved op til hans Bryst og sagt: »Jeg døer, begrav mig i
								Din lille Blomsterhave.«Drømmen bragte ham i en underlig Stemning; han læste en Psalme og
								søgte Trøstens Ord i Bibelen.Da han ud paa Eftermiddagen gik igjennem Landsbyen, hørte han foran
								sig Lyden af en Trompet, en lystig Raaben og Bønderdrengenes
								Skrigen. Bag Gjerdet om een af Smaahaverne stode nogle gamle Koner
								og saae ned af Veien.»Hvad er det?« spurgte han.»Comedianter, som ville gjøre Kunster i Kroen.«Og nu saae han en Mand i Bajatsdragt, men fattig og smudsig; han red
								paa en ussel Hest og havde foran sig en lille Pige med smukke mørke
								Øine, hun holdt en Tambourin i Haanden. Manden raabte op, at den
								prægtigste Comedie med bevægelige Dukker blev i Eftermiddag
								presenteret i Kroen, hvor desuden flere høist forunderlige Kunster,
								som dog alle gik naturligt til, vilde blive givne. Manden var i
								Ansigtet overmalet med Hvidt og gjorde skrækkelige Grimasser; den
								lille Pige saae sygelig ud; hun slog paa Tambourinen hver Gang
								Faderen blæste i Trompeten.Christian tænkte paa sin Drøm, tænkte paa
								Naomi: om det var hendes Mand, hendes Barn? Han gik til Kroen.Ude i Gaarden stod Gøglerens Vogn med sit Skuur over, ovenpaa det laa
								en gammel Dyne og soledes. Inde i Sidelængen var det fattige  Theater opreist, Dukkerne hang og
								laae imellem hverandre, i laset, smudsig Pragt En fed, mørkladen
								Kone med bart Haar, der var sort og graat, sad med en lille Dreng
								paa Skjødet; Tøiet hang løst og uordentligt paa hende, hun gav
								Barnet at spise; en Kone, lidt yngre end hun, syede en Papirsstjerne
								paa Brystet af en stor Trædukke. Christian
								talte med dem; hans Stemme skjælvede, men han saae, at Ingen af
								disse var Naomi.Hvor tidt var han ikke saaledes blevet skuffet, og dog følte han sig
								glad derved Synet af disse Mennesker, Erindringen om hans Drøm
								bevægede ham dybt.Da han kom hjem, savnede han Storken. »Den kommer vel!« tænkte han og
								lod derfor Døren til Tørrehuset staae aaben. »Hvo veed, maaskee er
								den alt over salten Sø med de Andre! Løvet gulner stærkt!«Han sov uroligt den hele Nat; ved Solens Opgang var han i Klæderne og
								ude i sin lille Have, hvor jo i Drømme Naomi
								havde sagt, han skulde begrave hende; pludseligt hørte han en sælsom
								Lyd ude paa Engen, og han saae Storkene i hundredviis hvirvle mellem
								hinanden. De prøvede Kræfter, som Bonden siger. Han saae, at Enkelte
								bleve overvældede af de Andre og huggede ihjel med de stærke Næb.
								Under en Knebren steg den store Hob høit op i Luften og forsvandt.Han gik ud paa Engen; der laae syv døde Storke, deres afrevne Fjer
								fløi endnu henover Græsset.»Naturen gav Eder ikke Kræfter, og derfor maatte I døe, stakkels Dyr!
								I turde ikke følge med til de varme Lande!« sagde han og bøiede sig
								ned; der laae En med et rødt Baand om Benet; han tog den i sine
								Arme, den var endnu varm; Blodet plettede de hvide Fjer, den lange
								Hals hang død ned; det var hans Stork; han trykkede den til sit
								Bryst.»Saaledes bliver min Drøm opfyldt! Dig og ikke hende, holder jeg som
								død i mine Arme! Du skal faae Din Grav under Blomsterne i Haven!« og
								han kyssede den døde Fugl, tog en hvid og en sort Fjer af Vingen,
								satte dem over Speilet, gravede en Grav, beklædte den med grønne
								Blade og lagde Storken deri. Rosentræet stod med guulgrønne Hyben
								over Fuglens Grav.»Nu er jeg igjen alene! Du kommer ikke til mig med Vaaren! død! Alt
								skal døe! Alt skulle vi miste! - Hvorfor gribe vi ikke Minutet!
								hvorfor ville vi ikke være lykkelige? Jeg vil ret inddrikke dette
								Aars sidste Solskin jeg vil glæde mig ved den klare Frostvinter og
								ved det kommende Foraar!«- - Men Vinteren bragte kun Slud, Tøsnee og graae Dage; Skoven stod
								med drivvaade Stammer; de sorte Grene syntes i Taagen at være
								indspundne i Ædderkoppens Spind; ja, hele Naturen var i en Puppe,
								som først efter Maaneders Forløb vilde briste for Solstraalerne.Christian skrantede, dog hver anden Søndag
								var han en sikker og velkommen Gjest hos Luzie, men kun hver anden Søndag, derfor overraskede det hende
								at see ham en Hverdag, og han saae blegere ud end sædvanligt.»Det er godt med mig!« sagde han, »men jeg havde ikke stort at
								bestille, og jeg længtes meget efter Børnene, derfor kommer jeg!«Han havde ellers hørt en Nyhed, men denne kom han først senere frem
								med Gartneren paa Herregaarden havde fortalt ham, at i Foraaret
								ventede man her Fremmede: en fornem fransk Herre med sin Frue, og at
								just hun var Naomi; i mange Aar havde hun
								været gift med ham og var saa rig og fornem. Taarerne stod Christian i Øinene. »Nei, jeg er dog ikke
								rask!« sagde han, »enhver Ting bevæger mig strax!«Luzie trykkede hans Haand.Hvor eensomt var der ikke nu i Hjemmet! hvor ofte havde han ikke talt
								sin Skat ved Tanken om Naomi, nu kom aldrig
								Læddiken op, aldrig Sølvet frem.Vinteren var saa lang, saa graa - men det var en god Vinter for de
								Fattige, sagde man, det frøs ikke stærkt, men Slud var det, graat,
								altid graat! det var et Efteraar, der gik langt ind i Foraaret.Det var midt i Mai, den første smukke Solskinsdag, Luzies Børn stode bedrøvede ved Sengen, hvor Christian laa syg, deres Moder pleiede ham.»Tak for al Din Kjærlighed, Luziel« sagde
								han, »her er dog godt i denne Verden, og Menneskene ere gode! -jeg
								husker godt, hvad Du for mange Aar siden sagde til mig: Guds
								almindelige Gaver til os Mennesker ere saa store, at det er en Synd
								at ønske sig mere! - Den, som staaer høit, staaer just i den skarpe
								Vind, ikke vi dernedenfor. Husker Du ikke den smukke Psalme:
								»Roserne voxe i Dale, der faae vi vor Jesum i Tale!« Den udmærkede
								Mand staaer i Straaler, men Straalerne fortære ham! vi kunde misunde
								ham, at han fik større Modtagelighed for Alt omkring sig, men derved
								føler han ogsaa mere end vi det Forstyrrende. Han giver med sin
								varme Sjæl, hvad vi Andre modtage med en koldere, han indbyder os
								til Gjæst ved det  Maaltid, han
								anretter, og vi komme, som de onde Fugle, jeg har læst om,
								Harpyerne, vi komme for at besudle!« ubevidst dadlede han nu en heel
								Menneskehed, som han nogle Minuter forud havde kaldet god og
								kjærlig.»Vor Tanke er forfængelig, vor Gjerning er ingen!« sagde han. »Hvad
								vi kalde stort og udødeligt staaer engang for en anden Slægt kun som
								Kulindskrifter paa Væggen i Fængslerne; Nysgjerrige besøge dem og
								beskue det! - Giv Børnene, naar jeg er død, min Bibel! i den er
								Nøglen til en Skat, som ikke Møl og Rust kan fortære! -Jeg faaer Naomi at see før jeg døer,« sagde han med et
								forklaret Blik, »ja, jeg faaer hende at see, det føler jeg!«»Tal ikke om at døe!«sagde Luzie, »Du døer
								ikke nu; vi skulle leve mange Aar med hinanden!«- - Svalen var vendt tilbage; Storken sad i sin Rede; den Danske
								følte sig stolt af sine grønne Skove; da foldede Luzie den Dødes Hænder, lukkede hans Øine og viste Børnene
								for sidste Gang den kjære Christian, og de
								Smaa græd.»Han har det godt!« sagde Luzie, »godt, som
								han aldrig ret havde det her!«Laaget blev slaaet til, og Bønderne bare den simple Kiste ud af
								Huset; Luzie med sin Mand og Børnene fulgte.
								Veien var smal hen til Kirkegaarden; der kom en Herskabsvogn med
								fire Heste for jagende henimod dem. Det var Gjæster til
								Herregaarden, det var den franske Marquis og hendes Naade Naomi.Bonderne gik ned i Grøften med Liigkisten, for at det fornemme
								Herskab kunde komme frem, de blottede deres Hoveder, og den naadige
								Frue, Naomi, med det stolte Blik, det
								indtagende Smiil, stak Hovedet ud og hilsede. Det var en fattig
								Mand, de begravede. Kun en Spillemand!Ende.Efterskrift og noterEfterskriftTilblivelse1830rne er tidsrummet for romangenrens gennembrud i Danmark. Da den
								høje romantik, som udlod sig i lyrisk og dramatisk kunst, nærmede
								sig jorden og hverdagslivet, var tiden inde for prosakunsten.
								Romaner havde hidtil mest været anset for en mindreværdig
								underholdningsgenre, men navnlig oversættelserne af Walter Scotts
								historiske fortællinger fik mønsterdannende betydning, samtidig med
								at smagen vendte sig i mere realistisk retning. Foreningen af
								autentisk miljøskildring og kontrastrig karakterskildring skulle
								gøre også samtidsberetningerne »interessante« - et af tidens liv-ord
								- og redde dem fra det trivielle. Flere af periodens midaldrende og
								yngre forfattere sporede sig ind på dette program: Ingemann, Hauch,
								Thomasine Gyllembourg, Carl Bagger, Carl Bernhard. Det gjaldt
								ligeledes H.C Andersen, som var begyndt med at publicere lyrik,
								dramatik og rejseskildringer; da han kombinerede rejseberetningen
								med romanformen, brød han igennem som trediveårig med Italiensbogen
									Improvisatoren (1835). Samme år kom de
								første fordringsløse hæfter med »Eventyr, fortalte for Børn«, men
								hans ambition rettede sig foreløbig mod de store genrer Heri kunne
								han give mere af sig selv og sine livsoplevelser, levere
								samfundsstudier og skitsere en psykologisk udvikling. Med
								Danmarksbeskrivelsen O.T. fra det følgende
								år forbandt han billedet af en heftig og ærekær yngling - dristig
								svømmer som det engelske idol Lord Byron - der stred med mørke
								skygger fra sin barndom. Selvom Otto Thostrups historie var stærkt
								forklædt i forhold til forfatterens egen biografi, virkede
								udformningen deraf forløsende på ham, og den episke inspiration
								fortsatte ad nye veje. Denne gang tættere på hans personlige
								erfaringer end nogen sinde.Italiensromanen var blevet en succes også i udlandet, og i den næste
								roman meddelte han med selvfølelse på sidste blad, at dens tyske
								oversættelse allerede var undervejs. Hermed skærpedes Otto-siden i
									 ham, bevidstheden om
								overstandne ydmygelser og modvillig anerkendelse i hjemlandet.
								Gennem brevene fra de følgende måneder kan vi spore hvordan en
								romanplan atter tager form, først ganske ubestemt: »En Uro, et
								Kornmodn af Ideer« (februar 1836 til Henriette Wulff); den skal
								omhandle »Poesien i vor Tidsalder i Danmark, kun det Poetiske, intet
								Hverdags, og dog Sandhed« (maj 1836 til Henriette Hanck). Men til
								begrebet poesi regnede han - som udtrykt i digtet af samme navn
								nogle år forinden - også de skuffede drømme og miskendelsen. I det
								sidstnævnte brev fortsatte han med selvhævdelse: »Jeg vil være den
								første Romandigter i Danmark! I min Afkrog skulle de Par Sjæle om
								mig erkjende, jeg er en sand Digter!«Affattelsen begyndte om sommeren på den fynske herregård Lykkesholm
								syd for Nyborg, i samme værelse hvor han havde ladet Otto logere.
								Temaet fremgår af nogle arbejdstitler: »Musikanteren«, »Geniet«,
								»Skrædderens Søn«, »Graat i Graat«. Det er det fattige musikalske
								geni, der forgæves forsøger at slå sig igennem. Og psykologisk er
								det følsomheden, det vege og forknytte som han kun for vel kendte
								fra sig selv. Men så kom den afgørende indgivelse: han forvandlede
								den komplementære Otto-side - med temperamentet og stoltheden, læs
								sidste brevcitat - til et kvindeligt element af ild og hede. Dermed
								tog barndomsafsnittet fart og farve, og efter sin afrejse fra
								Lykkesholm til Odense (juli 1836) kunne han om de tre første
								kapitler konstatere: »Sproget svulmer af en Sommervarme, som
								Vorherre maa vide, hvor jeg har faaet fra.«Der var således lagt to spor ud: for den fortabte spillemand, om man
								må bruge et William Heinesen-udtryk, og for hans kvindelige modpol,
								der opnår socialt avancement og karriere i det fremmede. De er
								forbundne som barnekærester, men deres veje skilles længere og
								længere fra hinanden. Andersen havde ingen klar idé om hvorhen de
								skulle føre, hvad han åbent indrømmer overfor digtervennen Ingemann
								(i brev fra februar 1837, da midterdelen næsten var færdig): »I O.T.
								havde jeg en bestemt Plan, før jeg nedskrev et Ord; denne Gang
								derimod lader jeg Vorherre sørge for det Hele. Jeg- har to bestemte
								Characterer; disses Liv vil jeg give; men hvorledes de ende -ja, det
								betroer jeg Dem - det veed jeg ikke selv endnu, uagtet anden Deel er
								mod Slutningen ... denne Gang skriver jeg ikke et Ord, uden at det
								bliver mig givet, ligesom paanødt mig ...
								Dersom det ikke var  altfor profant
								at sige, saa sagde jeg, at jeg begreb Bibelstedet: den ganske Skrift
								er indblæst af Gud!«Det var faktisk profant at anvende dette udtryk, idet han fulgte
								indgivelsen så konsekvent og dristigt, at det kunne forskrække ham
								selv; han måtte i indskudte fortællerkommentarer ^henvise til de
								menneskegivne årsagsforhold for at redde troen på en harmonisk
								verdensorden (sml. s. 43,127, 246).En genforening af de to spor ville være usandsynlig og dermed
								kunstnerisk usand, og han søgte jo sandheden ifølge sit anførte
								program: erkendelsen af hvordan det måtte være gået ham selv, hvis
								de to sider af hans væsen hver for sig var blevet kombineret med
								forskellige ydre omstændigheder. Et tomt liv i glans og pragt, som
								end ikke kunne kendes ved de kunstneriske gaver der var forkrøblet
								og skrinlagt. Således passerer den fornemme markise i romanens
								sidste linjer den arme kiste uden at forstå hvad den rummer: Kun en Spillemand. Det er et resultat der
								foregreb eventyret om skyggens sejr over de egentlige værdier.Først mod afslutningen fik fortællingen den endelige titel, da
								digteren i august 1837 på ny var på Lykkesholm og meddelte den i et
								brev. Samme måned kunne han indlevere manuskriptet til trykkeriet,
								og i november udkom bogen rettidigt til julebordet.KompositionDet følger af denne tilblivelseshistorie, at kompositionen ikke har
								samme fasthed som i de forudgående romaner. De kontrasterende
								livsløb tegnes op gennem barndom og ungdom, indtil deres kurvers
								retning er givet. Stedligt holdes de sammen gennem den fælles
								opvækst i provinsen og prøvelsens faser i hovedstaden; men herefter
								realiserer alene heltinden flugten ud i det ukendte og eventyrlige,
								mens spillemanden hensynker i magtesløshed og nød Et tidsspring på
								tolv år understreger den definitive afstand, idet de tre sidste
								kapitler modsvarer de indledende kapitler om deres tidlige samvær.
								Nu er barneveninden blevet overklassefrue i verdensstaden Paris,
								hvorimod han selv blev hentet tilbage til hjemegnens jævne kår.
								Deres sluttelige, uafvidende møde er tragisk-ironisk: hun er psykisk
								død, og han er legemligt død.Opdelingen af dette parallelforløb har tydeligvis voldt
								vanskeligheder. Det har forekommet for langt til en ubrudt helhed,
								og indsnittet på de tolv år ligger for sent til at motivere en ny
								del. I originaludgaven, som her følges, er lagt et snit efter
								kapitel 16, hvor det ved de to hovedpersoners gensyn i København
								bliver klart, at hun ikke vil kendes ved sin fattige kammerat; II.
								del går indtil deres totale adskillelse, da hun rømmer til udlandet
								Ved optagelsen i de Samlede Skrifter 1854 måtte romanen fylde to
								bind, og I. del kom da til at omfatte de første 20 kapitler, dvs.
								til tidspunktet da de tos Københavnsophold afbrydes ved, at han
								bliver sendt til Odense for at lære musik (s. 131). Dette indsnit er
								dog mindre betydningsfuldt, idet deres baner krydses senere på Fyn
								(s. 150, 158, 166). Det er øjensynlig valgt for at få et ligeligt
								omfang for de to dele, henholdsvis 20 og 18 kapitler.De mange korte enkeltkapitler er ligesom i den foregående roman
								forsynet med små mottoer på vers eller prosa fra andre forfattere,
								en manér der kan stamme fra den tidligst oversatte af Scotts
								romaner, »Røde Robin«. Deviserne kan anslå kapitelmotivet som en
								stemmegaffel - og måske tillige vise forfatterens belæsthed, som han
								allerede i sin debutbog (Fodreise) var ivrig
								efter at bevidne. I hvert fald understreger de hans bestandige
								nærvær, lige så vel som de mange indskudte refleksioner. Her er
								intet forsøg på at lade som om historien fortæller sig selv.
								Fortælleren præsenterer sit stof, anråber sine figurer (straks på
								første side om storkene: »Forunderlige mystiske Fugle!«) eller
								tiltaler sin læser (feks. da han lader tolv år henrulle: »Hører Du
								det hvirvlende Hjul?« s. 247). Det giver stilen en opstemt
								livlighed, selv når indskudene har sørgelig anledning (»Men Døden
								har Luner ...«, s. 246). Både sproget og fortælleformen røber
								forfatterens stærke engagement.Hermed stemmer at selvoplevelser og selvsyn har bestemt placeringen i
								tid og sted De to nøglepersoner er jævnaldrende med HG Andersen; den
								enes ankomst til hovedstaden under jødefejden 1819 er samtidig med
								Andersens første møde med storbyen (s. 182); tidsspringet til Paris
								1833 skyldes at Andersen dengang havde besøgt verdensbyen og
								overværet afsløringen af Napoleonstatuen på Ven-domesøjlen (s. 260).
								Overhovedet er alle lokaliteter skildret efter rundrejser i årene
								forud, både de fynske og de europæiske, inklusive folkefester,
								teaterforestillinger og kunstværker. Ved Andersens  utrættelighed som guide må det huskes, at
								hans dannelsesrejser for offentlige midler kunne forpligte ham til
								at videregive sine mange indtryk for et publikum, der i
								almindelighed var afskåret fra at drage udenlands eller blot Danmark
								rundt. Hans impressionistiske skrivekunst var velegnet til
								øjebliksscener, og han formåede at indarbejde topografisk symbolik i
								sine romaner, fra Capris blå grotte i Improvisatoren til de frisiske øer i De
									to Baronesser, I Kun en Spillemand
								er heltindens involvering i de kosmopolitiske kredse i stigende grad
								præget af personlighedstab: forklædningen mellem gøglerne i Wien,
								maskeringen på kunstnerkarnevallet i Rom, rollespillet i Paris, hvor
								den glimrende facade og frivole atmosfære medfører en vis udhuling
								af oprindelige evner og begavelse. Konfrontationen af denne status
								med det geografiske startpunkt ved besøget på Fyn giver en besk
								kompositorisk slutpointe.Personlig baggrundDen stærke engagering og bestræbelsen for autenticitet hang sammen
								med den personlige problematik. Temaet om vækstvilkårene for de
								kunstneriske spirer, afhængigheden af »Varme og Lykkens
								Befrugtigelse« (s. 102) havde han i romanen om den romerske
								improvisator ladet udmunde positivt, på et tidspunkt da han stred
								for at slå igennem; nu ville han uddybe det negative modbillede ved
								at nærme det til sig selv og sine erindringer.Han giver drengen det fornavn hans moder brugte, og lader hans
								barndomshjem i den fynske købstad svare til sit eget. Moderen, der
								senere gifter sig igen og efterhånden forfalder, har træk af hans
								egen. Det samme gælder faderen med hans udlængsel og deltagelse i
								krigen som stillingsmand - en vigtig forudsætning for sønnens
								rejsetrang. Også faderens højtlæsning om aftenen, hans praktiske
								fingersnilde og selvstændige holdning til religionen var
								betydningsfulde momenter.Derimod er indvielsen til kunsten henskudt til en selvopfunden figur,
								gudfaderen, hvis lønlige tilhold i Hulgaden formentlig har motiveret
								henlæggelsen fra Odense til Svendborg. Denne by med omegn havde
								Andersen besøgt i 1830; og den fatale tildragelse i Bregninge
								kirketårn, da Christian far chok ved klokkens kimen, bygger på en
								lignende hændelse digteren kom ud for i Kjøng ved Næstved, kort  før romanen påbegyndtes (sml.
								dagbogen for juni 1836). Man har tidligere ment at både denne
								episode og den deraf foranledigede helbredsfærd til Regissekilden
								var barndomsoplevelser; det er dog tilbagevist af Andersen-forskeren
								Helge Topsøe-Jensen (i Omkring Levnedsbogen
								1943).Det senere afsnit fra Odense med skyttefesten og lavsskikkene hviler
								selvsagt på barneminder. Også Peter Vik og Knæbus var snurrige
								Odensenavne, men hr. og fru Knepus er modelleret over rektor
								Meisling og frue, i hvis særprægede hjem Hans Christian logerede som
								elev i Slagelse og siden Helsingør. En anden excentriker, som den
								unge digter var ude for, nemlig den vrisne kritiker Chr. Molbech,
								blev portrætteret som Habbas Dahdah i Improvisatoren og nu varieret som krigsråden (s. 90,228).Selvoplevede er endvidere de københavnske scenerier fra Nyhavn,
								Charlottenborg og Det kgl. Teater. De prostituerede fra kvarteret
								ved Ulkegade, hvor den fjortenårige dreng havde boet, beskrives med
								tilsvarende naivitet gennem Christian, men derfor ikke mindre
								rystende - »det er et af en Hovedstads ulykkelige Dyndbilleder,«
								hedder det i et brev om Steffen-Karreet og hendes selvmord Derimod
								havde han faet beskrevet den farefulde tur over det islagte Øresund
								af Meislings tjenestepige i Helsingør. Det sidste glimt fra
								København bliver tagkammeret i Vingaardsstræde, hvor Christian
								holder til i III. del, og som vi genkender fra Fodreise, Levnedsbogen og Billedbog uden Billeder. Herfra
								turnerer han som middagspensionær i forskellige familier. Samtidig
								tumler hans barnekæreste sig i fremmede hovedstæder, hvor Andersen
								senere havde færdedes som etableret digter. Den wienske folkelighed,
								det tyske kunstnerleben i Rom og den parisiske mondænitet kunne han
								indlægge som stigende kontraster til den fromt resignerede og
								henvisnende musikant på det landlige Fyn.DobbeltbilledetDenne spaltning af to, der kunne have kompletteret hinanden og nået
								en fuldkommenhed i livet og kunsten, er romanens idé. På en gang at
								være stolt og ydmyg, passioneret og tålsom, sydlandsk og nordisk, en
								født trækfugl - det signalement kan gælde storken, der er  fortællingens indledende
								hovedsymbol. Det er en solfugl, blommen i dens æg er rød som ild og
								blod (s. 9); den bringer Sydens livskraft til Norden og sidder i
								første kapitel på jødens tag. Barnet den har bragt er den lille
								Naomi; navnet betyder »yndig« og stammer fra den indsigtsfulde
								svigermoder i Ruts Bog. En gammeltestamentlig paradisisk have
								omgiver hende, og hun er fristelsen for den lille Christian, der er
								en tamfugl hentet i mølledammen. Hun tager hans øjne og mund i pant,
								dvs. beslagtager hans sanser, indtil det forbudne Paradis forgår i
								brand og syndefald. Han selv er delt mellem den forfløjne far og den
								hjemmefødte mor, tæmmet og stækket i lighed med de svage storke der
								hakkes ihjel inden trækket mod syd Her er det vilde og overmægtige
								en positiv værdi. Den negative side af naturdriften fremtræder i det
								andet hovedsymbol, Fausts pagt med Satan for at opnå rigdom og
								sansefryd (s. 11, sml. 255), sidenhen modsvaret af Antoniusballetten
								(s. 252, 256), hvor Naomi identificerer sig med fristerinden -
								modsat englen, der svarer til fromheden hos den hellige Antonius,
								hos Fausts angrende famulus og hos Christian i bogens slutning.
								Ingen af de to holdninger gives absolut ret, det er en uforligelig
								indre konflikt.Men Christian og Naomi er ikke alene nabobørn, de er uafvidende
								forbundne gennem den dæmoniske nordmand i Hulgaden, som er hans
								gudfader og hendes uerkendte fader, der redder hende under branden.
								Det norske repræsenterer noget vildt og troldsk (Andersen var angst
								for nordmænd og vovede sig først sent til Norge). Han er forfører og
								lovbryder, men især er han et skræmmende og dragende, besættende
								naturtalent på violinen ligesom Ole Bull. Herved får kunsten et
								element af det diabolske, der åbner indblik mod hemmelige sider af
								menneskenaturen. Men det fortrænges af den skræmte Christian,
								hvorimod Naomi som kunstudøver medoptager dødens smerte og den
								»skrækkende« uudgrundelighed (i skikkelse af henholdsvis Niobe og
								Sfinxen, s. 245f). Siger man at kunstbegavelsen er fælles for de to,
								skal det også tilføjes at miljøindvirkninger trækker i hver sin
								retning: den fornemt adopterede Naomi kan udfolde sig forfinet og
								aristokratisk, mens den fattige Christian må give sit spil tilbedste
								for tjenerskab og almue. Det gælder altså ligeledes når man anskuer
								værket som kunstnerroman, at det i forhold til Andersens første - om
								improvisationstalentet Antonio - er dybt spaltet og problematiseret.KunstnertragedienEn første impuls til Christian-figuren fik digteren under
								Svendborgbesøget 1830, da han på et maleri af en præstefamilie i St.
								Nikolaj fæstede sig ved at den mindst kønne af sønnerne havde en
								rose i hånden (s. 34). Det tolkede han som en kompensatorisk
								dragning mod skønhed og kunst, idet han lader gudfaderen sige (s.
								77): »Violinen skal blive ham en Rose i Haanden.«Det begynder med det rosenfarvede lysthusvindue, hvis glødende glans
								varsler branden som en selvfortærende passion, men som foreløbig
								angiver en fredeliggørelse og integration af Naomi-siden. Hun kommer
								i Christians hjem, og de leger bryllup, indtil hun optages i
								grevefamilien. Det betyder billedligt, at han i sin armod ikke kan
								følge med i forfinelsen og frigørelsen af hende, men i stedet
								konfronteres med det underliggende driftselement gennem gudfaderen
								og hans musik: slangeblikket og dødedansen (s. 30-31), faldet og
								druknefaren, neddykningen i naturdybet under Tåsingeturen med det
								lyssky formål - og endelig den drønende klokke som et slangegab der
								rummer alt det forrige.Følgen blivet et trauma med krampeanfald, et sygeligt flæberi med
								religionen som trøster eller narresut (kirkenøglen i munden!).
								Tilsvarende lader han sig kyse ved stedbroderens sjofle tegninger og
								flygter ind i en fantasiverden; hans blomsterskikkelser mangler sjæl
								(s. 76), dvs. han forkrøbles som kunstner uden at erkende
								virkelighedens fulde register. Efter rømningen til København - som
								modsat Naomis senere beslutsomme flugt har tilfældighedens præg -
								møder han prostitutionen, troskyldigt omfortolkende, og klynger sig
								til alle muligheder for at komme opad i samfundet. Blandt de fine
								skimter han Naomi, men tværs over en social kløft der influerer
								skadeligt på dem begge: han nedværdiger sig til at spille for
								»spytslikkerne« (som hans djærve hjælper Peter Wik siger om grevens
								lakajer); hun er stolt hævet, ufølsom og kold ligesom overfor haren,
								der på isrendens modsatte side sejler mod sin undergang (s. 113).
								Med en anden af bogens mange animalske sammenligninger vises
								afstanden mellem dem gennem den frie vildhest overfor det styrtende
								arbejdsøg: »intet Dyr har i Skjæbneomskiftelse mere tilfælles med
								Mennesket« (s. 117).II. del handler netop om de omskiftende tilskikkelser og
								vanskeligheden ved at tage skæbnen i egen hånd. Et eksempel herpå er
									 Christians far, hvis frie
								storkeliv er blevet en planløs driven rundt i landene - kommenteret
								med en af disse uformidlede forfatterrefleksioner der skal redde de
								mørke livsbilleder op i en højere harmonisk verdensorden (jordelivet
								som en opdragelsesrejse s. 143, sml. debutbogen Fodreise kap. 7). Sønnen er da selv ankommet til en ny
								station på sin opdragelsesvej, nemlig Odense hvor han hjælpes af Wik
								til en regulær musikuddannelse. Han nærer ærgerrige og højtflyvende
								drømme, men da Naomi prøver at puffe ham ud af reden, fortryder han
								(skræmt af hendes hund med det altfor tydelige navn Normann!). Idet
								han vil vende tilbage, brænder hjemgården ned som tegn på at denne
								vej er afskåret. Fra nu af er fattigdommen hans og moderens lod, og
								vi får i sidste del kun spredte glimt af hans armodige bane. Han
								ender som forhutlet spillekant med fortrøstning til Bibelen og en
								naiv illusion om at Naomi engang vil komme og søge tilflugt hos ham.
								Han sparer og giver afkald for den umulige drøms skyld (sml. mottoet
								s. 266, der næppe kan sigte til hans religiøse tro - i betragtning
								af refleksionen s. 180 om Naomis fritænkeri).Som kunstner er han veget tilbage for det farlige og dæmoniske
								-derfor kun en spillemand - svarende til
								hans hæmmede menneskelige liv. Muligvis kan man opfatte Luzie som en
								kontrastperson, der skal vise den gavnlige rystelse. Hun og
								Christian bliver begge som sindslidende bragt til den lægende kilde.
								Her får han en af sine angst- og længselsdrømme om Naomi; men Luzie
								helbredes af et tordenvejr med lynnedslag, som modsvarer det chok
								der i sin tid skadede hendes forstand (man erindres om helbredelsen
								af Johannes i Kaj Munks Ordet). Siden dukker
								hun op som Christians søsterlige veninde og fortrolige, tilsidst som
								en art ræsonnør, forstående og undskyldende.Forfatterens egen holdning undgår ikke det sentimentale (s. 115,
								229), ligesom han kunne digte til sin Otto i O.T.: »Græd kun, ja græd, saa faaer du Ro ...« Denne gang har
								han følt nødvendigheden af at lade helten gå til grunde som
								kunstner, i lighed med det uudviklede sangtalent Jonas i romanen om
								Otto. Og i sine retfærdiggørende indskud deler han Christians
								himmeltrøst, omend den er sekterisk og halvt katolsk. Han havde også
								ladet Otto tage katolicismen i forsvar overfor vennen Vilhelm (O.T. kap. 3) og ønskede at vise tolerance i
								modsætning til den officielle ortodoksi, her repræsenteret af pastor
								Patermann. Andersen selv var nærmest uortodoks rationalist.Dog spores en dulgt kritik af den livsrædde Christian. Hans  forfængelighed påtales af Luzie
								(svarende til Antonios selvkritik i Improvisatoren), hans leflen for de fornemme af Wik, hans
								klynken endog af moderen. Det svarer til Kierkegaards irritation:
								»Geniet er ikke en Praas, der gaaer ud for en Vind, men en
								Ildebrand, som Stormen blot udæsker« (Af en endnu
									Levendes Papirer, sml. ndf).Spørgsmålet er imidlertid om Christian er et geni. Han udnævnes
								første gang dertil af den lidet kyndige sømandsluder, og fortælleren
								tilføjer ironisk, at han var lige så forvisset derom »som ethvert
								andet sandt Genie«, der lægger sin skæbne i ukyndiges hænder (s.
								99). Siden mener greven det samme, men tillægger at man for at komme
								frem må have meget geni (s. 114-115). I
								mellemtiden har han selv gjort sig sine tanker, da han ligger i
								skibskøjen i Nyhavns tåge, »skjult og glemt for hele den store By.
								Maaskee var det Hele et Billede paa hans Fremtid, som det er paa saa
								mangen begavet Aands. Geniet er et Æg, der trænger til Varme, til
								Lykkens Befrugtigelse, eller det bliver et Vindæg« (s. 102). Hvis han var et geni, ville han trænge til
								medgang. Men i en af sine selvbiografier (Mit
									eget Eventyr uden Digtning) skriver digteren om sin roman:
								»Jeg vilde vise, at Talent er ikke Geni, og naar ogsaa Lykkens
								Solskin udebliver, da gaaer det her paa
								Jorden til Grunde, men ikke den ædlere, bedre Natur.« Christian er
								altså kun et talent, omend med menneskelige værdier. Dermed stemmer
								forfatterens anråbelse af de rige mæcener: »Lad ei det sande Talent
								jordisk gaae til Grunde!« (s. 229). Også talentet kræver støtte og
								opmuntring. Og Christian giver intetsteds indtryk af at besidde
								mere, således som det blev tilfældet med Andersens sidste romanhelt,
								universalgeniet i Lykke-Peer.Den frigjorte kvindeHvad Christian mangler, enten han nu er genial eller blot talentfuld,
								nemlig modet og den stolte selvtillid, har hans legesøster til
								overmål. Passionen og vildskaben er givet med den jødisk-norske
								herkomst, det er en forening af det sydlandske og det troldske. I
								stil med 1830rnes romantik, den fra Frankrig og England inspirerede
								romantisme, er hun af dunkel og syndspræget oprindelse, på lignende
								vis som Otto Thostrup. Når hun er gjort til jøde, kan det skyldes
								erindringen om en lille jødepige fra barneskolen i Odense; lederen
								af  denne privatanstalt havde
								Andersen genset som opsynsmand på Tåsinge 1830 (sml. note til s.
								39). Pigen menes at have heddet Sara Heimann, og hendes fornavn gik
								senere over i eventyret Jødepigen 1856. Hun
								havde været lidt ældre end Hans Christian og følt sig som den
								overlegne. Mens han som anført nærede frygt for nordmænd, var han
								tiltrukket af jøder og omgikkes flere mosaiske familier. Det var det
								fremmedartede og eksotiske der optog ham, vandrefolkets
								Ahasverus-skæbne, på samme måde som taterne og sigøjnerne, der som
								storken havde forbindelse til Ægypten. En af de gammeltestamentlige
								beretninger, der præges af vandring og opbrud, er Ruts Bog, og
								herfra hentede han navnet Naomi.Kontrastplanen for de to hovedfigurer omfatter ikke blot
								karakteranlæg, men også vækstbetingelser. Adskillige af bogens
								refleksioner drejer sig om forholdet mellem arv og miljo (s. 43, 50,
								66). Christians »bløde gemyt« - et udtryk Andersens mor brugte om
								sin Christian - lader sig kue af skrækoplevelser og ydre modgang.
								Naomis aktive og viljefaste natur folder sig ud, da hun fra
								morfaderens ortodokse enklave i småbyen omplantes til den grevelige
								familie med herregård og vinterbolig i hovedstaden. Her dannes
								grobund for radikale anskuelser om selvbestemmelse og emancipation,
								af joder såvel som af kvinder, ja endog om religionen - i sympatisk
								modsætning til præsten Patermann, skont med forfatterens
								betænkeligheder (s. 180). Hun er en selvrådig trodsig vildkat
								ligesom røverpigen i Sneedronningen, eller
								som den unge vildhest hvorpå hun »jager uden Sadel over Mark og Eng«
								(s. 149, sml. 193); eller bedst: en vildfugl der ikke tåler
								indespærring. Derfor må hun foragte sin tamme fordums legebroder og
								istedet flyve bort med den ungarske berider i en omrejsende
								gøglertrup. Også han er et stykke romantisme, navngivet fra den
								østrigske digter Castelli, som Andersen havde mødt i Wien; Castelli
								blev endda indlagt i romanen som den i hvis hus hun tyer hen efter
								sin flugt og forsones med sin grevelige stedfader (III. del kap. 2).Forholdet til Ladislaus er et frit valg, hun har villet følge sin lyst og lidenskab - hvad fortælleren
								kommenterer som en undskyldelig forvildelse, noget vi alle kunne
								fristes til under særlige omstændigheder (s. 198). Det udvikler sig
								til en hadkærlighed i retning af H.C. Branners Rytteren, hvorunder han vil tæmme hende med pisken. Hun
								undviger og udsoner sig som nævnt med sin adoptivfader, der rejser
									 med hende til Rom. Her stiger
								hendes stjerne, mens Christians synker; men samtidig begynder de
								moralske vægtskåle at bevæge sig i omvendt retning. Hun far et glimt
								af Christians arme far, der har søgt tilhold i religionen som munk -
								en foregribelse af sønnens vej. Selv afskrækkes hun af de lidende
								nonner (s. 242f) og vælger et liv i glans og magt ved at ægte en
								fransk marquis. Derigennem kan hun udvikle sin ånd; hun har evner i
								den plastiske attitudekunst, og hun kan holde spirituel salon som
								romantikkens emanciperede jødinder (Henriette Herz, Rahel Levin,
								Dorothea Veit). Men gradvis vises det at hendes frigjorthed er en
								illusion - ganske ligesom Christians livsmål. Ladislaus og fortiden
								forfølger hende, hun bliver besat af jalousi når marquis'en tager
								sig sine friheder. Den fædrene arv slår igennem: hun føler sig
								dæmonskabt, en fortabt sjæl der døver sig i pirrende laster
								(revolutionshærværk, spillegalskab). Hendes »opdragelsesrejse fra by
								til by« (sml. s. 143) fører til en vis selverkendelse, men ikke
								henimod indre frihed eller etisk højnelse.Således bliver bogens to livslinier trukket til ende i streng
								konsekvens; for første og eneste gang tillod Andersen sig en tragisk
								eller disharmonisk romanslutning.ModtagelseHans nye roman blev som de foregående vel modtaget hos læserne.
								»Ogsaa denne Bog blev læst og atter læst, mit Publikum tiltog,«
								hedder det i den førnævnte selvbiografi fra 1846 (udkommet på tysk
								som indledning til hans »Gesammelte Werke«, dansk udgave 1942). Men
								den mørkere farvede »Mit Livs Eventyr« fra 1855 fremhæver at der
								ingen tak eller opmuntring lød fra kritikken, som kun ville indrømme
								at han »tidt blev forunderlig heldig ledet af Instinctet«. Den
								vistnok eneste vurdering i en avis (Dagen
								29. november 1837) lyder på, at »Digteren har behandlet sit
								interessante Stormed megen Phantasie og Følelse, og flere af de
								mange Bipersoner ere skildrede med stor Livlighed og Sandhed, men
								det forekommer os som om hans Lyst til at citere andre Forfattere og
								at udmale Fremstillingen af Localiteter med største Nøiagtighed,
								undertiden har trykket den egentlige Handlings Gang og enkelte
								Steder dæmpet den klare 
								Fremstilhng.« Anmelderen var muligvis E.L Thaarup, søn af bladets
								mangeårige redaktør.I særklasse er virkningen som bogen fik ved at fremkalde den unge
								Søren Kierkegaards debut. Den 25-årige studiosus tog den som
								anledning til at springe frem på arenaen som heibergiansk kritiker,
								men hans artikel svulmede op og blev for lang for Heibergs
								tidsskrift »Perseus«; han udsendte den da som selvstændigt skrift
								under den kryptiske titel »Af en endnu Le vendes Papirer, udgivet
								mod hans Villie af S. Kierkegaard« (1838). Forklaringen herpå var de
								mange dødsfald i hans nærmeste kreds: hans fader, fem af hans seks
								søskende samt hans højt estimerede lærer Poul Martin Møller. På
								denne dystre baggrund og jævnført med hans eget høje livsmål - at
								leve for en idé -måtte Andersens selvkredsende romaner og specielt
								den ynkelige spilledreng udfordre hans hån og spot. De to forfattere
								kendte kun hinanden flygtigt, og formodningen i Frithiof Brandts
								»Den unge Søren Kierkegaard« 1929 om en nærmere forbindelse holder
								næppe stik. De stod langt fra hinanden i livssyn såvel som i
								stilbrug; Andersen siger med rette at Kierkegaards bog var »noget
								besværlig at læse, med den hegelske Tunghed i Udtrykkene«.
								Kierkegaard skulle vise sig dybt uenig med den tyske filosof Hegel,
								men kunne ligne ham i det akademisk snørklede sprog. Efter
								vidtløftige dialektiske omsvøb nåede autor frem til at Andersens
								romanskikkelser ingen livsudvikling udviser, og at han selv mangler
								fast personlighed og livsanskuelse; han er forblevet i den »lyriske
								Selvfortabelse« uden at modnes til det egentlig episke stadium, som
								skulle indebære »en dyb og alvorsfuld Omfavnen af en given
								Virkelighed«. Især er Christian i den seneste roman karakterløs og
								forfængelig, passivt undergiven omgivelserne, et »sølle Skrog« der
								ender blandt de Hellige, ligesom hans fader blev katolik for ikke at
								sulte ihjel. Den vordende religiøse skribent mobiliserer sin mest
								bidende ironi over sådanne former for kristendom.Ved læsningen af denne kanonade måtte Andersen styrkes med et kølende
								pulver af sin ven Edvard Collin. Særlig sved det at han selv
								frakendtes virkelig eksistens og blev sammenlignet med »en Figur der
								er løben bort fra en af en Digter componeret, endnu ikke færdig
								Gruppe«. At være en poetisk skabning i betydningen uvirkelig og
								uudviklet var lidet attråværdigt.Senere kom det til en vis udsoning mellem dansk litteraturs to
								verdensnavne. Men hvad angår Spillemanden, bør eftertiden hverken
								anskue ham med Andersens sentimentale eller med Kierkegaards
								sarkastiske blik. Han må ses med eftertidens egne øjne, som
								udformning af en indre erfaring der behøver både forståelse og
								kritisk vurdering.Tekstforhold. Tekstrettelser I den Collinske Samling i Det kongelige Bibliotek findes til Kun en Spillemand - ganske som til O.T. -
							fragmenter (2+1 bl. i 29,4° nr. 5), kladde (25,4°) og trykmanuskript
							(26,4°).Kladden har intet titelblad el og mangler også en indledende datering.
							Ved Ende paa første Deel læses derimod Torsdag den 13. October
								(Universitetets Indvielse) (nemlig af Peder Mallings
							hovedbygning på Frue Plads). 2. del begynder på samme side med dato (14 Oct). Den er ikke slutdateret, men 3. del
							begynder på samme side med Kjøbenhavn den 2den April
								1837 og slutter Kjøbenh 26 Mai 3 7.»Renskriften« har dedikation og mottoer til de fire sidste kapitler som
							efterlevering; der ses ingen dateringer. Ved indledningen til 2. del
							findes flg. vejledning:NB til Hr. Sætteren.Her begynder anden Deel, med Pagina, l, 2, 3 &c&c, i
							Holsts Læsebog er aftrykt Begyndelsen af dette første Capitel, det har
							deri Overskrift »Sundet i Frostveir«, da det vil være dem lettere at
							sætte efter det Trykte, end efter min Skrift, sender jeg dem det; altsaa
							[mottoversene].NB Nu kommer det som er trykt, det slutter med »og Sneen fygede i
							hvirvlende Flugt«, derpå behage De at følge Manuskriptet her.[Derpå følger teksten fra vor side 112, 15fn. Christian gik ... I margin flg. anvisning, hvor ordet spaltes betyder 'spatieres', jf ODS XXI 96 linie
							15-17].NB Navnene Peter Wik, Christian og Naomi må spaltes lidt mere end i det
							Trykte!»Holsts Læsebog« er 1. udgave af H.P. Holsts ofte optrykte Dansk Læsebogfor Mellemdasseme og de høiere dasser.
								I: Den prosaiske Deel, 1837, hvor afsnittet findes s. 24-30.
							Birger Frank Nielsen har ikke optaget det i sin H.C. Andersen Bibliografi. Digterens danske Værker 1822-1875 (1942
							s. 84-85); han har i sit forord med god grund ikke nævnt læsebøger
							blandt sine kilder, og da læsebogens udgivelsesdato ikke er oplyst,
							havde han ikke kunnet vide, om stykket var ældre end romanen. Af samme
							grund må det stå hen, om »Havfruen og Prindsen« s. 299-302 er førstetryk
							(eventyret udkom i bogform 7.4.1837), ligeledes »Hinduernes Fædreland«
							s. 307-08.I denne forbindelse bemærkes, at digtet s. 92 allerede findes som nr. l
							af »Poetiske Penneprøver« i Læsefrugter, 52.
							bd., s. 141, udg. april 1831. (Birger Frank Nielsen nr. 153).Kun en Spillemand udkom i forfatterens levetid
							kun i 1. udg. og som 5. og 6. bind af Samlede
								Skrifter (7.3.1854, ikke i løssalg). Teksten er principielt
							uændret, blot som sædvanlig en smule normaliseret i ortografi og
							interpunktion.Senere udgaver:1877 3. Udgave1899 4. Udgave1898-1901 Bd. III i Udvalgte Skrifter ved Vilh.
							Andersen I-XII1901 Gyldendals Bibliothek1928 Bd 1-2 Forlaget Danmark1936 Bd. VII-VIII i Udvalgte Værker, Forlaget
							Danmark1944 Bd. III i Romaner og Rejseskildringer, Det
							danske Sprog- og Litteraturselskab, ved Ole Jacobsen1970 Gyldendals TraneklassikereI forhold til 1. udg. retter nærværende udgave som her anført;
							originalformen står før kilen, denne udgaves efter kilen. Indlysende
							tegnfejl og enkelte stavefejl er rettet stiltiende.10,11den > dem28,16 fn. Forklæde > Tørklæde [jf. trykfejlsliste Del II s. 163]31,1 fn. vu > un33,10 fn. mod > fra50,16 fn. urphazin > upharzin56,7 fn.vide > hvide [sml. 57,5]63,16 for > For72,10de > den85,9fn. op > og87,10hans > i hans91,17 de > De [således også nogle få andre steder]95,1 Danseboden > Dansboden Jeg > jag98,8 rægtig > prægtig [denne o. fl. fejl ses som en ekstra afstand i 1. udg.]98,14 fn. lang > lange98,9 fn. spurgte > og spurgte117, 10 Wasshington Irwing > Washington Irving139,4 et Qvistvinduet > Qvistvinduet145,1 tems > temps164,3 fn.Vertshuset > i Vertshuset 172,13 Loften > Loftet175,11 Atlasset > Atlasket [if. trykfejlsliste Del II s. 163]175,2 fn.  Atlas > Atlask [do.]181,11 det > der189,18 Addresse- > Adresse195,2 fn. hver > hvor214,10 Castell > Castelli221,5 Du > De223,6 o.fl.st. Göthe > Goethe223,13 fn. charakteriser > charakteriserer224,4 fremmer > fremmede226,14 em > fem230,9 fn. dem > Dem231,7 fn. Pasageer > Passageer234,12 er > er en238,12 Egebade > Egeblade238,9 fn. Kok > Koch240,6 stor > store240,15 Gre- > Greven244,11 fn. Wiedevelt > Wiedewelt246,20 Mo/ren > Mo/deren [ved linieskift]248,19 Vise > Viser251,2 og l fn. music > musique254,6 Alexander > Alexandre254,12 Qvosimodo > Quasimodo254,15 Tragedier > Tragedie254,19 god > God255,1 Cammerade > Camarade58,9 philtre > Philtre259,4 fn. tog > og260,15 tilstundede > tilstundende262,17 fn. Touilleri > Tuileri262,7 fn. Invalider > Invalide263,11 Champ d'elysées > Champs Élysées266,6 Gutzkow's: > Gutzkow's268,4 Lucie > Luzie270,8 fn. anden > en anden270,4 fn. uddeelt > udeelt274,16 fn. stærk > stærktLitteratur Ole Jacobsen: Indledning og noter til H.C. Andersen, Romaner og Rejseskildringer 111,1944.Johan Johansen: Ved Lykke-Peers Grav, 1946, s.
							32-41. Villy Sørensen: Hverken-eller, 1961, s.
							136-157. Sven Møller Kristensen: Den dobbelte
							Eros. Studier i den danske romantik, 1966, s. 171-195.Niels Kofoed: Studier i H.C. Andersens
							fortællekunst, 1967 (sml. værk registret).Mogens Brøndsted: Kunstnerens anfægtelser. Anderseniana 2. rk. bd. VI 1968, s. 220-224.Johan de Mylius: Den bundne længsel. Danske
							Studier 1970, s. 71-100.Per Stig Møller: Erotismen. Den romantiske
							bevægelse i Vesteuropa 1790-1860,1973,5.131-136.Claes Kastholm Hansen: Den kontrollerede
							virkelighed. Virkelighedsproblemet i den litterære kritik og den
							nye danske roman i perioden 1830-1840, 1976,s.84-89.Grethe Borsand Heyerdahl: Idéhistoriske smuler.
							Oslo 1979, s. 109-115.Johan de Mylius: Myte og roman. H.C. Andersens
							romaner mellem romantik og realisme, 1981, s. 122-163.Breve fra H.C. Andersen. Udg. af C.St.A. Bille og Nicolaj Bøgh. Bd. I-II,
							1878. Hertil: Person- og værkregister. Udg. paa
							Grundlag af en Seddelregistrant efterladt af H. Topsoe-Jensen. DSL 1978.H.C. Andersens Brevveksling med Edvard og Henriette
								Collin. Udg. af C. Behrend og H. Topsoe-Jensen. Bd. I-VI, DSL
							1933-37.H.C. Andersens Brevveksling med Henriette Hanck 1830-1846. Udg. af Svend Larsen. 1941(-46). Anderseniana, [1.
							rk.] IX-XIII.H.C. Andersen og Henriette Wulff. En Brevveksling. Udg. af H.
							Topsøe-Jensen. Bd. I-III,1959.H.C. Andersens Dagboger 1825-1875. Udg. under
							ledelse af Kåre Olsen og H. Topsøe-Jensen. Bd. I-XII, DSL 1971-77.Andre H.C. Andersen-titler: se listen s. 317.NoterForkortelser: BEC =  H.C. Andersens Brevveksling med
								Edvard og Henriette Collin. Udg. af C. Behrend og H.
							Topsøe-Jensen. Bd. I-VI, 1933-37.Dagb. = H.C. Andersens Dagbøger 1825-1875. Udg.
							under ledelse af Kåre Olsen og H. Topsøe-Jensen. Bd I-XII, 1971-77.MLE = Mit Livs Eventyr. Revideret tekstudg. ved
							H. Topsøe-Jensen. Bd. I-II, 1951.9Unter den ...: ty., »Blandt ruinerne, som i
							omfang tager to timer, udmærker sig fremfor alt det store tempel, hvis
							søjlegang er næsten fuldstændig bevaret. - Det har en næsten rørende
							virkning på spidsen af gavlfeltet, lige over stenørnens hoved, nu at se
							en storkerede. Blot synd at dens beboere i denne tid netop havde forlagt
							deres sommerophold til Europa, så at en af mine venlige læsere måske dér
							så besidderne gå gravitetisk omkring, mens jeg kun kunne betragte den
							tomme rede.« - Semilasso anonym rejseberetning
							1836 af den tyske forf fyrst Hermann v. Puckler Muskau (1785-1871);
							dansk overs. 1838. - Cap Mysenum: forbjerget
							Capo di Miseno ved Napoli, som A. havde besøgt 1834 (Dagb. I 357).10Soldaterchacot: uniformshue (ungarsk czako). -
								Qvæmdrup: landsby nordvest for Svendborg.11Faust: sagnet om doktor Fausts pagt med djævlen
							blev et yndet emne for tyske marionet- og dukkespil, som opførtes på
							markeder o.l., og som blev udgangspunkt for Goethes behandling af temaet
							(s. 255).12Potstausen(d): ty., død og pine (eg. Potz,
							eufemisme for Gottes). - varede: advarede. - Famulus: lat, tjener. - Glock: ty. Glocke, ur. - geschlagen: ty.,
							slået. - Piber: fløjtenist ved militæret. - Marke(n)tenderske: sørgede for soldaternes
							proviantering. - Taarnet: kun klokketårnet står
							tilbage af Fåborgs gamle sognekirke St. Nikolai.13Stephans Kirke: Wiens middelalderlige domkirke,
							viet St. Stefan. - Bul: ærmeløs trøje,
							livstykke. - Potpour(r)i: fr., blanding
							aftørrede blomster. - Glorup: grevefamilien
							Mokkes herresæde 13 km syd for Nyborg, sml. s. 79.14Home: landsby i nærheden af Fåborg. - sætte: berolige, dæmpe. - Thorseng: poetisk navneform af Tåsinge.15Ørebæk: landsbyen Ørbæk sydvest for Nyborg, sml.
							s. 51.16Saa gik de ...: af Oehlenschlægers romance
							»Jurabierget« (1803). - Portulak: lat, en
							suppeurt. - Renden mellem Nabohusene: senere
							rettet til »Taget«.  Den oprindelige
							ordlyd hviler på A.s barndomserindring, sml. eventyret »Sneedronningen«
							og MLE I 28.17Løvsalemes Fest: jødisk højtid, oprindelig en
							høstfest fejret i løvhytter. - Roc: fabelfugl i
							de arabiske eventyr. - Hesperien: antik
							betegnelse for aftenlandet mod vest, her sammenblandet med Hesperiderne,
							Nattens døtre, som i en vidunderhave vogtede livets guldæbler. - Scheherezade: vezirdatter fra rammefortællingen
							i 1001 Nat - Canaans Drueklase: 4. Mosebog
							13,23.18Saffian: fint læder.19hesperisk: sml. n.t. s. 17. - deroppe i Renden: senere rettet til »derinde paa Taget«, sml.
							n.t. s. 16.21Wirbelnd...: ty., »Hvirvlende stiger røgens
							søjle op gennem murens sprække, og angstråbet om hjælp skingrer i det
							forfærdede øre.« - Gaudy: Franz G, tysk digter
							(1800-1840), hvis »Kaiserlieder« (1835) forherliger Napoleon. - Schakkerjøden: ty., jøde der lever af at opkøbe
							og sælge (sjakre).23 Miserere: lat, forbarm dig, bøn i den katolske messe. 24Roserne: blomster bruges ikke ved jødiske
							begravelser, men det var gammel skik at omgive den døde med et »bad« af
							vellugt. (Ligesom flg. note venligst oplyst af overrabbiner Bent
							Melchior). - den sorte Strøm: gammel rabbinsk
							forestilling om jøder, som var begravet uden for Israel. - Fredericia: hertil fik indvandrede jøder
							tidligst adgang (fra 17. årh.).25Jagten: holl., enmastet sejlskib. - Ægypten: efter sagnet stammede sigøjnerne
							herfra, men var dømt til at flakke om, fordi deres forældre havde nægtet
							at modtage Jesusbarnet på flugten til Ægypten.26Jetzt noch ...: ty., »Endnu, min dukke, er det
							den gyldne tid,/ siden, ak siden er det aldrig som idag.« Vuggesang. -
							en Top: sml. det senere eventyr »Kjærestefolkene« (1843).27Muldum: multum, groft flonelsstof28Hovedvandsæg: ægformet balsambøsse.29L'archet allait.. .: fr., »Buen gik stadig, som
							troldmandens stav, der frembringer vand i vor tyske ballade. Violinen og
							buen bevægede sig stadig, stadig nye klange, ukendte sange.« Den tyske
							ballade er Goethes »Der Zauberlehrling« (Troldmandens lærling) fra 1797.
							- Jules Janin: fr. forf (1804-74), hvis
							Fantastiske fortællinger 1832 var influeret af E.T.A. Hoffmann. - Paganini: sagnomspunden ital. violinvirtuos
							(1782-1840).30Amphion: græsk heros, søn af Zeus, en mester i
							sang og lyrespil. - Ole Bull: norsk violinist og
							komponist (1810-80). - Jubal: ifølge 1. Mosebog
							4 stamfaderen til alle harpe- og fløjtespillere. - Nøkken: naturvæsen i norsk og svensk folketro.31Hrimtusser: rimfrosttrolde i nordisk mytologi. -
								Dødningedansen: billedserie med plattyske
							rim fra 1463 i Marienkirche i Lübeck (ødelagt under 2. Verdenskrig).32Qvinten: violinens højeste streng (eg. den femte
							som på en lut).33galvanisk: strømførende med
							berøringselektricitet (efter den ital. læge  Galvanis opdagelse 1791). - Kæmper: aks af vejbred. - Diabolique:
							muligvis planche fra Goyas »Caprichos« (nytrykt 1820).34Landløber: landstryger, vagabond. - Morsing: det pågældende familiebillede blev
							skænket af Morsings enke, men forestiller Tåsingepræsten Peder Jensen
							Lucoppidan (1651-1717) med kone og børn. A. havde set det i 1830 (Dagb.
							I 58).35et Livjuldt: en dragt prygl. - Voxsting: sting syet med vokset tråd - St. Jørgensgaard: senere St. Jørgens hospital
							(sml. Dagb. I 57).36 »Snubbekors«: afstumpet træ-krucifiks. - Kirke og Klostergaard: se n.t s. 45. - Medusaer: gopler, vandmænd38de hvide Bier: snefnuggene (sml.
							»Sneedronningen«). - Thorseng Slot:
							Valdemarslot, ejet af søhelten Niels Juel fra 1678. - Portraitet: en dame af slægten Juel (sml. BEC I 59). - Topseng: seng med gardiner hængende ned fra en
							top.39Balder slog Rune: if et sagn kom kæmpen Balder
							under et gæstebud i Thune ved Roskilde i skænderi med sin hustru Rune og
							slog hende for at hun skulle tie. Heraf dannedes en rimleg, som blev
							knyttet til julestuen og lokaliseret til Thurø. Sml. Thiele: Danmarks Folkesagn I (1843), 6. - Strippe: balje. - Christoffer: helgen som fik sit navn ved at han bar Jesusbarnet
							over en flod (Christophoros = Kristusbæreren). - Brochen: bjerg i Harzen, hvor A. på sin Tysklandsrejse 1831
							havde skrevet i værtshusets gæstebog (sml. MLE I 111-112). - Telegraph: optisk telegraf med signaltavler,
							indført i Danmark 1802 og udvidet under Napoleonskrigen 1812. Bestyreren
							på Tåsinge i 1813-14 var Fedder Carstens, tidligere skolebestyrer i
							Odense og A.s første lærer (MLE I 384).43Adel: ty., »Farvel! Jeg flyver nu afsted/ langt
							langt / rejser jeg endnu idag.« - L. Tieck: tysk
							romantisk digter (1773-1853). - Papaver: valmue.
							- Hertugen af Reichstadt: »Kongen af Rom«, søn
							af Napoleon og Marie Louise af Østrig.44salomonisk: 1. Kongebog 3,24. - Bogguld: tyndt udhamret guld til forgyldning,
							bladguld. - Sneejlokken: snefnugget - dønende: drønende. - Allegris
								Miserere: messekomposition (sml. n.t. s. 23) af den ital.
							komponist Gregorio Allegri (1582-1652) til brug for opførelse i
							Vatikanets sixtinske kapel. - Cretinerne:
							vanskabte dværge i visse alpedale, med kridhvid hudfarve (af lat. creta,
							kridt).45Scirocco: hed sydøstenvind (af det arabiske ord
							for østen). - Sevel: degn og lærer ved Vor Frue
							kirkeskole i Svendborg på denne tid. - Klosterkirke: hørende til det gamle Gråbrødrekloster, nedrevet
							1828. - Epitaphieme: gr., gravmælerne. - Jesus hominum salvator: lat., Jesus menneskenes
							frelser. - vandalisk: barbarisk.46sympathetisk: som virker gennem hemmelige
							forbindelser og sammenhænge. - Frørupkilde: St.
							Regissekilde ved landsbyen Frørup syd for Nyborg, sml. s. 51.47Reise ...: ty., »Rejs til fods, rejs til fods!/
							Da forstår du menneskelig hilsen! Rejs til fods!«48Broholm: herregård i Gudme nord for Svendborg,
							ejedes på denne tid af Fru Edel Marie Sehested. - Pückler Muskau: se n.t s. 9. Det nævnte værk udkom anonymt i 4
							bind 1831. - Wilhelm Müller: tysk digter
							(1794-1827), mest kendt for sine sangcykler »Die schöne Müllerin« og
							»Winterreise« med musik af Schubert. - Blad:
							bordplade.49Den røde Kjole: soldateruniformen. - kjøbe: som stillingsmand, en tilladelse gældende
							i værnepligtsloven indtil 1867. - Spanierne:
							spansk hjælpekorps indkaldt under alliancen med Napoleon.50mene, mene ...: hebr., »talt, talt, vejet,
							delt«. Ordene, som under kong Belsazars gæstebud i Babylon blev skrevet
							på væggen af en usynlig hånd, betød at hans rige var hjemfaldet til
							perserne (Daniels bog 5,25). - Venusbjerget: i
							middelalderlige tyske sagn, f eks. om Tannhåuser.51Folkesagnet: Thiele, Danmarks
								Folkesagn II (1843), 30. - St.
							Boelmesse: St. Bodolfs messedag 17. juni52i Nummer: opført på hærafdelingslisten. - Vesperkosten: eftermiddagsmåltid (af lat.
							vesper, aften) modsat nadver, aftensmad.53Heslerne: hasselbuskads. - Ørrebækkelunde: herregården Ørbæklunde fra 1593, omtalt i
							romanen O.T. (I. del kap. 10). - Jeg ham hørte .
							..: strofe af pigernes maj vise (Danmarks gamle Folkeviser, bd. 2,
							nr. 97). - Slag: slagtilfælde.54Eugene Sue: fransk romanforfatter (1804-57). -
								Rettersted: oplevet af A. selv som skoleelev
							ved Skælskør (MLE I 87).58Ah! quel plaisir: fr., »Aa hvilken lyst at være
							soldat.« - E. Scribe: fransk skuespilforfatter
							(1791-1861). - Nürnberger Billeder: populære,
							evt. håndkolorerede billedtryk. Fra Nürnberg udgik en række
							masseproducerede varer.59Esther: jødinde som blev dronning af Persien
							(Esthers bog 2). - Katun: kattun, lærredsagtig
							bomuld. - Handsel: her: penge fra dagens første
							kunde. - Frue: betegnede dengang kun
							rangspersoners hustruer (ellers Madam).60Cyprianusbog: Biskop Cypriani bog, folkelig
							trolddomsbog. - kaage efter: den
							folkelige forestilling om at man ved at holde en gryde i kog kunne
							hjemkalde en bortrejst ægtemand eller forlovet (Thiele, Danmarks Folkesagn III (1860), 187). Bl.a.
							benyttet i romanen Improvisatoren (I. del kap.
							3). - Heimerandt: navnet efter kantor Heimeran
							ved St. Knuds kirke i Odense; senere benyttet i romanen De to Baronesser.61Fyrstaal: stål fra et fyrtøj, der ligesom
							hestesko skulle afværge ulykker. - St.Jørgensgaard: se n.t. s. 35. - Davoust:
							L.N. Davout var en af Napoleons marskaller, som efter kejserens nederlag
							ved Leipzig 1813 søgte at samle forsvaret om Hamborg i alliance med en
							dansk hærafdeling under prins Frederik af Hessen, men besejredes af de
							forenede tyske, svenske og russiske tropper under Bernadotte.62Gangerpilt: buddreng. - Lallemand: general F.A.L. deltog i forsvaret af Hamborg
							1813-14. - Oldeslohe: holstensk by nordøst for
							Hamborg. - Bomhoved: træfningen ved Bornhøved
							(dec. 1813) regnedes for uafgjort. - Postpenge:
							porto som modtageren betalte inden indførelsen af frimærker 1851.64Kartetscher: projektiler til svært skyts.65- es muss ...: ty., »Det må jo så være./Jeg
							stirrer stift og fast på Rabenstein/ ind i Intet.« - A. Chamisso: tysk digter (1781-1838).67Middel: se s. 54. - Symphati: se n.t s. 46. - en Anden:
							omskrivning for Fanden.68den Bedendes Kjæde: De Bedendis aandelige Kiæde,
							populær og hyppigt optrykt andagtsbog af HJ. Hvalsøe (1700) med bønner
							til mange formål. - Sagnet: sml. Kr. Janson, Eventyroptegnelser fra Sandeherred, Kria. 1878
							nr. 9. Bl.a. benyttet af Blicher i legendenovellen Den barnløse Kone (1824).69Mikkel rævs Bog: internationalt udbredt
							dyre-epos, på dansk fra 1555.71Vorbei...: ty., »Forbi er disse drømme.« - Don Carlos: skuespil 1787 af Schiller. - gloer: glimrer.73Skafferne: de som indbød til gilde, sørgede for
							anretning osv. - Helena: heltinde fra
							Konstantinopel i folkebogen af samme navn, som hørte til A.s
							barndomslæsning (Levnedsbogen udg. af H.
							Topsøe-Jensen 1962 s. 38). - stadigt: adstadigt,
							sindigt.74Relief: særpræg, fortrin.77Nicander: svensk romantisk digter (1799-1839).79Glorup: se n.t. s. 13.80Andromeda: i græsk mytologi en ætiopisk
							prinsesse, hvis moder Kassiopeia havde pralet af sin skønhed og blev
							straffet ved at et havuhyre plagede landet. Oraklet forkyndte at
							Andromeda ved at ofres til uhyret kunne frelse sit land. Hun lænkedes
							ved stranden, men blev befriet idet helten Perseus dræbte uhyret.81Ulven: i eventyret om Rødhætte.82Sted i Høisangen: 4,1-7. - Susanna: Daniels bog, det apokryfe tillæg kap. 13. - David: 2. Samuels bog 11. - Basilisk: i folketroen et uhyre, som får alt hvad det ser på
							til at springe itu.84Boer jeg...: Af Jens Baggesens »Kahytsvise«
							(1807). - Gjøs: lille skibsflag. -»Capriciosa«: sømandskomedie af Thomas Overskou
							(1836).85Albert Julius: saksisk søfarer hvis eventyrlige
							oplevelser var skildret af J.G. Schnabel (1692-1752) i fire bind
							(1731-43, på dansk 1761-65). - Kattun: se n.t s.
							59.86paaskønds: på skrå.87Molinaski: dans i to fjerdedelstakt (måske af
							fr. moulinage, mølledans).88Tavl: eg. hestehale; opfattet som takkel,
							takkelage. - havde inde: havde tilegnet sig.90Ich seh'...: ty., »Jeg ser fra skibets ræling/
							dybt ned i strømmen:/ havkongen på sin varde/ sidder dybt i dæmringen/
							som om han med det lange skæg/ sov over sin harpe./ Da kommer og går
							skibene/ derover, han mærker det knap,/ fra sit koralrev/ hilser han dem
							som i drømme!« - Eichendorjf: tysk romantisk
							digter (1788-1857). - Trampe: grev A.F. Trampe
							(1750-1807), direktør for Odense Teater i årene 1798-1801. - Krigsraad: opr. medlem af Krigskollegiet; senere
							titel i 6. rangklasse. - Poulsens Nytaarsgave:
							årlig antologi udgivet af Simon Poulsen i årene 1793-1807.91Irritabile genus: lat, den pirrelige slægt
							(Horats' ord om digterne). - Buse:
							ordforklaringen er A.s eget påfund - Jean Paul:
							pseudonym for Jean Paul Richter, tysk forfatter (1763-1825). - Janus: gammelromersk gud for husets ind- og
							udgang med dobbelthoved.92staaer med Muler: ser dyster ud. - tre Qvart: betegnelse for en høj grad, her af
							vindstyrke.93Velin: pergament. - Lemonasie: citroner nedlagt i forskellige krydderier. - Beym Anblick...: ty., »Ved synet af øen Møen i
							måneskin.«94Molbech: forfatteren og kritikeren Chr. Molbech
							(1783-1857), som bl.a. havde udgivet Ungdoms
								andringer i mit Fødeland i to bind 1811. Se i øvrigt
							efterskriften s. 284. - Bradspillet:
							ankerspillet (af brad = spid, vandret aksel). - Jægerne: specialuddannede soldater, feks. til forpost- og
							patruljetjeneste.95Carl Dahlgreen: svensk digter (1791-1844). Om
							tidens »danseboder« sml. Jul. Clausen i Danmark i
								Fest og Glæde IV (1935), 192.96Malmkonge: rytterstatuen af Christian V på
							Kongens Nytorv.97Vægterne med Stigen: på denne blev fulde folk
							transporteret til arresthuset, sml. H. Henningsen i Dagligliv i Danmark V (1982), 116. - lapsalve: indsmøre i tjære (eg. plastre med lapper). - den botaniske Have: lå indtil 1874 bag
							Charlottenborg. - Dronningen: Frederik Vis
							dronning Marie af Hessen, f 28.10.1767.98Plads: Gammeltorv, hvor springvandet springer
							med »guldæbler« på de kongelige fødselsdage.99tyrkiske Musik: støjende musik med blæsere og
							janitscharinstrumenter.100Sie war's...: ty., »Hende var det - og hun
							kendte os ikke!« - Die Jungfrau .. .: ty.,
							»Jomfruen af Orleans«, Schillers drama om Jeanne d'Arc (1801). - Topseng: se n.t. s. 38.101Rolf Blaaskjæg: ballet fra 1808 af Vincenzo
							Galeotti med musik af Claus Schall (se n.t. s. 130). Efter sagnet havde
							ridder Blåskæg myrdet sine fire hustruer og derefter ægtet en ung pige
							Isaura; ved sin bortrejse gav han hende nøglen til et hemmeligt kammer,
							som han forbød hende at betræde. Hun vovede sig dog derind og fandt
							ligene; han ville da dræbe også hende, men hindredes af hendes brødre,
							som slog ham ihjel. - le diable boiteux: fr.,
							»Haltefanden«, ballet af Adolphe Nourrit efter romanen af samme titel
							fra 1707 af den franske forfatter Lesage (1688-1747). Heri bliver den
							halte djævel Asmodeus befriet af fangenskab og giver til gengæld sin
							befrier afslørende indblik bag det borgerlige livs kulisser. - imagineret: forestillet, fiktiv. - de tredive Tyranner: opr. betegnelse for den
							tidligste aristokratiske regering i Athen (404 f. Kr.), som udartede til
							diktaturregimente.102Patronatskab: beskyttere. - Vindæg: ubefrugtet æg. - Hovedvagten:
							den gamle hovedvagtbygning på Kongens Nytorv, hvor vagtparaden trak op
							(nedrevet 1875).103bengalsk: kunstig farvet (som del af
							fyrværkeri).107Chr. Winther: fra digtkransen »Annette« (1835).
							- Oehlenschldger: fra romancen »Iisposten«
							(1823).108Sneeflokke: se n.t. s. 44.109Helhest: efter folketroen døden i skikkelse af
							en trebenet eller hovedløs hest112Relais: fr., hvileskure. - Simplonveien: hovedruten fra Frankrig over Simplonpasset i de
							schweiziske alper til Italien (beskrevet efter selvsyn i romanen O.T.
							II. del kap. 25, sml Dagb. I 181). - Albertus
							Julius: se n.t. s. 85.113Mikkelsaften: 29. september.114Pharao: 1. Mosebog 41.115Per aspera ...: lat, gennem genvordigheder til
							stjernerne. - Icarusvinger: i den græske
							mytologi blev Ikaros indespærret med sin fader Daidalos i labyrinten på
							Kreta. Faderen konstruerede vinger til dem, fæstet med voks, så de kunne
							flyve bort. Men sønnen kom for nær solen, så vokset smeltede og han
							styrtede i havet.116Syvsoveren: i legenden om syv ynglinge, der
							under kristenforfølgelserne i 3. årh. blev muret inde i en hule og sov
							her i 200 år.117Wir waren Kinder...: ty., »Vi var børn,/ to små
							og glade børn,/ forbi er børnelegene,/ og alt ruller forbi.« - Heine: fra Buch der
							Lieder (1827), afsnittet »Die Heimkehr«. - Veddeløbsbanen: hestevæddeløb som offentlig forlystelse blev
							først almindelige o. 1830. - Washington Irving:
							amerikansk forfatter (1783-1859). Den omtalte bog udkom 1835. - Rakkerens Sluffe: skraldemandens kærre.118Lafontaine: August L, tysk populærforfatter
							(1758-1831). Den omtalte roman fandtes i dansk oversættelse blandt A.s
							faders bøger (MLE I 28).119Sanct Knuds Marked: holdtes i Odense på Knud den
							Helliges dødsdag 10. juli (beskrevet i romanen O.T. II. del kap. 19). -
								Juul: portrætmaleren Jens Juel (1745-1802).
							- Gebauer: den danske dyremaler J.CG.
							(1777-1831). - den døende Fægter og
							Romerdrengen: kendte græske skulpturer i romerske museer. - Racine: fransk dramatiker (1639-99). - Swift: engelsk romanforfatter (1667-1745). - Taschenbücher: digtantologier i lommeformat. -
								Auspicier: lat, varsler. - Journal des debats: parisisk dagblad, etableret
							1789.120Kobbere: kobberstik på plancher.121Vinge: ørefigen.122Nu, ist...: ty., »Nå, er hun der? Fedronningen,
							nu ja fedronningen.« - Linz: den tyske forfatter
							J.M.R. Lenz (1751-92). Skuespillet »Den lidende kvinde« fra 1775 blev
							tilskrevet L, men er forfattet af F.M. Klinger (1752-1831). - Prie!..: fr., »Bed! for de tilslørede jomfruer
							(dvs. nonnerne), for fangen i hans tårn, for de forvildede kvinder, som
							sælger kærligheds søde navn!« Af digtet Priére pour tous (Bøn for alle)
							i digtsamlingen Les feuilles d'automnej
							(Efterårsbladene) 1831 af den franske digter Victor Hugo (1802-85). Også
							citeret i romanen O.T. II. del kap. 3. - Albert
								Julius: se n.t s. 85. - Haman: Esthers
							bog 7,9.123Slamkiste: beholder, hvori gennemstrømmende
							spildevand afsætter slam; her billedligt om helvede.- Odalisker: haremsslavinder.124Basilisk: se n.t. s. 82. - Semele: i græsk mytologi en thebansk prinsesse, som blev
							elsket af Zeus, men lod sig forlede af den skinsyge Hera til at bede ham
							vise sig for hende i hele sin guddommelige pragt - med den følge at hun
							brændte op.125hug: huggede.127Leb wohl...: ty., »Lev vel -jeg vandrer herfra!/
							Forgæves! Der rører sig intet gardin;/ hun ligger endnu og sover og
							drømmer om mig.« - Heine: fra Buch der Lieder
							(1827), afsnittet »Die Heimkehr«. Visker: lussing. - varmt: betrygget.130Claus Schall: violinist og balletkomponist
							(1757-1835); faderen var opr. skomagersvend, senere dansemester. - Galeotti: italiensk balletmester (1733-1810),
							kom til København 1755. Sml. n.t. s. 101. - Figurant: danser i mindre ensembleroller.131Wessel: Johan Herman W. (1742-85). Fra
							versfortællingen »Gaffelen«. - Basrelief: fr.
							(udt. ba-røljæf), relief hvor figurerne kun er svagt ophøjet. - Digteren: den engelske digter Byron (1788-1824),
							ifølge A.s egen oplysning i brev til Henriette Hanck (Anderseniana X 186). - Laugene:
							håndværkerlavene. Skikkene i forbindelse med skifte af lavshus er
							skildret i selvbiografierne (MLE I 30, Levnedsbogen 1962 s. 23) og i eventyret »Stormen flytter Skildt«
							1865. - Nonnebakken: bakke syd for Odense å,
							hvor der i middelalderen lå et Augustinerkloster. - Solen lege: sml. Thiele, Danmarks
							Folkesagn III (1860), 26. - Sybille:
							sagnagtig spåkvinde. En fra tysk bearbejdet folkebog »Sybillæ Spaadom og
							Kong Salomons Visdom« udkom i mange oplag endnu på den tid.132Emblemerne: prydelserne. - Epitaphier: se n.t. s. 45. - Vaaningshus: beboelseshus. - Skyttelauget:
							borgerforening fra 1704, som holdt fest ugen efter pinse, sml. Levnedsbogen 1962 s. 24 og ndf s. 135.133Perspectiv: kasse med perspektiverende glas. -
								kindische Stunden: ty., »barnlige timer«. -
								Schläfst Du . ..: ty., »Sover du, mit lam.«
							- Wieland: C.M.W, tysk digter (1733-1813). - Schulz: Christian S. udgav »Handbuch der Physik
							fur Ungelehrte« (1791-93). - Spedelys: tællelys
							fremstillet ved at vægen (anbragt på et lysespid, eg. spiddelys)
							dyppedes i smeltet talg.134Tørk: GD.Türk udgav Kürze
								Anweisung zum Generalbassspielen (1791). - Limkilde: måske J.C. L. (1787-1871), næringsdrivende i Odense.
							- Hempel: Søren H. (1775-1844), bogtrykker,
							avisudgiver og boghandler i Odense.135Skyttelauget: se n.t. s. 132. - tyrkisk Musik: se n.t. s. 99. - Manglestok: manglebræt til at rulle tøj.136Potageskee: suppeske. - Humlekopper: humlens hunblomsterstande.137Dioskurer: i græsk mytologi Zeus' og Ledas
							sønner Kastor og Polydeukes (lat. Pollux). - Stadshauptmanden: den øverstbefalende over borgervæbningen. -
								Macbeth: i Shakespeares skuespil af dette
							navn bliver titelhelten spået, at hans magt ikke vil brydes før
							Birnam-Skoven rykker frem til hans borg. Det sker imidlertid, idet den
							angribende hær bruger grene til camouflage. - Medusahoved: i græsk mytologi hovedet af en skrækindjagende
							kvinde, hvis blik forstenede alle.138Agnete: formodentlig sammenblanding af visen om
							Agnete og havmanden med folkeviser om havfruer. - Kattun: se n.t s. 85. - Bommesi: groft
							bomuldsstof - Gil Blas: titelhelten i en
							klassisk gavtyveroman af den franske forfatter Lesage (sml. n.t. s.
							101).139voltigerede: sprang behændigt.140Matrosen: komedie af Sauvage og Lurieu, overs.
							af N.V. Dorph, opført 1835 på Det kgl. Teater.141Mietau: byen Mitau i Kurland. - Liebau: kystbyen Libau i Kurland. - Memel: Litauens vigtigste havneby. - Bornhøved: se n.t. s. 62.142Snurren: værtshusnavn, - positive: fastslåede, åbenbarede.145La jeunesse ...; fr., »Ungdommen er
							illusionernes tid.« - Schb'n bist...: ty., »Smuk
							er du,/ det ved du/ kun altfor vel./ O vidste/ du det mindre,/ så var du
							det mere.« - F. Rückert: tysk digter
							(1788-1866). Af »Variationen« (1810).146Soldaterchacot: se n.t. s. 10. - Lazarus: Lukas Ev. 16.20.147Parabelen: lignelsen om de betroede talenter,
							Matth. Ev. 25,14. - Absolution: syndsforladelse.148Gnav: ital., spil med brikker. - Fahrposten: ty., postvognen. - Nicolai: den tyske auditør Gustav N. (1795-1852)
							blev som Italiensrejsende så skuffet, at han 1834 udgav den anførte
							stærkt kritiske rejsebeskrivelse med titlen »Italien som det virkelig
							er«. - bedede: gjorde ophold149sylpheagtig: af Sylphe, luftånd.150Suurdeig: kunne ordineres imod feber, hovedpine
							m.m., sml. eventyret »Moster«. - Attention:
							agtpågivenhed. - svindel: svimmel.152Mignon: ung sydlandsk pige fra en linedansertrup
							i Goethes roman Wilhelm Meisters Lehrjahre
							(1795-96). - En amerikansk forfatter: Washington
							Irving i den s. 117 nævnte bog.153Josephs Drøm: 1. Mosebog 37,7.154Uglspil: gavtyv (sml. n.t. s. 197).156elegiske: sørgende, sørgelige. - Oehlenschlæger: skrev bl.a. de historiske
							tragedier Hakon Jarl hin Rige (1805) og Palnatoke (1807) med henholdsvis norsk og dansk
							emne.157Tegner: den svenske digter Esaias T.
							(1782-1846). Versfortællingen »Axel« 1822.158Hundens Bid: sml. »Den grimme Ælling«, hvor en
							tilsvarende episode afspejler A.s skræk for hunde.159Troldmand: rottefængeren fra Hameln ved Hannover
							(tysk lokalsagn). - Nøkken: sml. n.t. s. 30.162Staël-Holstein: den franske forfatterinde
							Germaine de Staël, gift Holstein (1766-1817), forkæmper for romantikken
							og for den individuelle frihed. - Charlotte
							Corday: ung fransk kvinde (1768-93), som blev henrettet efter at
							have myrdet jakobineren Marat. - Cachexie: gr.,
							sygelig udtæring (eg. ond tilstand). - verstümplede: ty., afstumpede.163Les passions...: fr., »Lidenskaberne er vinde,
							som får gang i vort fartøj, og fornuften er styrmanden som fører det.
							Fartøjet kommer ingen  vegne uden
							vindene og ville gå under uden styrmanden.« - Esprit
								des esprits: maximesamlingen »Esprit des esprits ou Pensées
							choisies«, udkommet flere gange siden 1770'erne.164Persiens Nattergal: hos lyrikeren Hafiz
							(1325-90). - den høire Haand: Matth. Ev. 6,3- -
								Til Jylland: pas krævedes også for
							indenlandske rejser indtil 1862. - Herrens: Jesu
							(i påsken).165Rubikon: grænsefloden mellem Italien og Gallien,
							som Cæsar besluttede at overskride; derved begyndte borgerkrigen (49 £
							Kr.).166Arabesker: slyngede (eg. arabiske) mønstre. -
								Ørebæk: se n.t. s. 15.168Spader Dame: brevroman 1824 af den svenske
							forfatter Clas Livijn (1781-1844).169hiin Lærer: sml. s. 74 og H.C.A.s Levnedsbog, udg. 1962 s. 119. - Samaritan: Lukas Ev. 10,33.171Pansfløjte: rørfløjte, hvorpå den græske skovgud
							Pan spillede. - Oedip: den græske sagnkonge
							Ødipus, som uafvidende dræbte sin fader og ægtede sin moder og herefter
							vandrede fredlos om. - Balle: biskop N.E. Balles
								Lærebog i den evangelisk-christelige
							Religion (1791). - Psalmebogen:
								Evangelisk-kristelig Psalmebog (1798), der ligesom Balles
							lærebog repræsenterede rationalismen.172Jerusalem ...: Salmernes bog 137,5. - Susanne: se n.t. s. 82.173en hævnendeHerre: sml. 2. Mosebog 20,5. - Judith: afhuggede den fjendtlige feltherre
							Holofernes' hoved (den apokryfe Judiths bog). - Esther: se n.t. s. 59. - Antichrist:
							Johannes' 1. brev 2,18. - Perpendikel: pendul,
							som svinger fra den ene til den anden side. - Ismael: 1. Mosebog 16,12.174 Haman: se n.t. s. 122. - Kirke: kan være Santa Maria Antiqua, der er bygget over
							Augustus' tempel. - straussiske: den tyske
							teolog D.F. Strauss forklarede i Das LebenJesu (1835) de evangeliske beretninger som
							mytedannelser. - Abba: aramæisk, fader (efter
							Romerbrevet 8,15).175 mine Dage ...: Job 7,6.176 Schöne Bilder. ..: ty., »Smukke billeder, smukke
							ting/ halvt at græde, halvt at le over,/ hvordan det drejer sig, står og
							går,/ kom at se.« - Rückert: se n.t. s. 145. -
								tog Du ind: indtog (medicin ell).178 Amor et melle . ..: lat, »Kærligheden er såre
							rig på både honning og galde« (Plautus Cistellaria 69).180 Antichristen: se n.t. s. 172. - Jean Baptist: fr., Johannes Døberen. - »det unge Tydskland«: das junge Deutschland,
							fritænkerisk bevægelse fra 1830rne. - homøopathisk: gn, i stærk fortynding (eg. efter en lægemetode,
							hvor man som middel indgiver lidt af det som ellers fremkalder
							sygdommen). - ellevte Bud: »Du solist dich nicht
							verblüffen lassen«, ty., du skal ikke lade dig forbløffe.181 Bastillen: det parisiske statsfængsel i en
							middelalderlig borg.182  »Hep! hep!«...; ty., »Hep hep er et spotteråb,
							som man i nyere tid har brugt ved tumultagtige optrin mod jøderne.
							Ubevist er det, at råbet allerede skulle være anvendt ved
							jødeforfølgelserne i middelalderen, og tydningen ved hjælp af Hierosolyma est perdita (Jerusalem er fortabt)
							er  aldeles mislykket. Sandsynligvis er
							Hep det landlige ord for en ged og skal spottende betegne den skæggede
							jøde. Ejendommeligt forekommer det, at dette råb har bredt sig endog ud
							over vort fædrelands grænser, f eks. til København.« Citat fra Deutsche Encydopädie oder allgemeine Realwörterbuch
								aller Künste und Wissenschaften 1798-1804. - 4de September 1819: den dag da jødefejden brød ud i København
							som en eftervirkning af pogromerne i Tyskland (A. kom selv første gang
							til hovedstaden 6. sept, sml. MLE I 54). - Sommerslot: Frederiksberg Slot.183Commercen: halløjet.184Julidagene: under julirevolutionen 1830
							(skildret i O. T. I. del kap. 18).185Boutiker: indtil 1857 var Børsen indrettet med
							handelsboder.186Columbus' Mandskab: skal under rejsen 1492 have
							givet ham en frist på tre dage til at finde land.187Gute Gesellschaft...: ty., »Godt selskab har jeg
							set, man kalder det godt, når det ikke giver anledning til det mindste
							digt.« Venezianische Epigramme nr. 75. - galvanisk: se n.t. s. 32.188Medusahoved: se n.t. s. 137.189H.P. Holst: dansk digter (1811-93). Strofen er
							fra romancen »Kong Valdemars Stævne«. - Hab' ich
							...; ty., »Jeg har dog levet én dag, en dag som du aldrig kan tillade
							dig eller skaffe dig! Jeg har dog haft drømmen om en lystig tilværelse,
							kort og yndefuld som en forårsmorgen, en champagnerus! Men derpå -« Cit.
							fra Ansichten aus der Cavalier-Perspective im Jahre
								1835 (udk. anon. 1836). - Armand
							Carrel: fransk forfatter og journalist (1800-1836), forkæmper for
							tidens politiske frihedsideer. - Adam: ingen
							kunstner af dette navn har udsmykket Panthéon. - Panthéon: Panthéon des Francais i Paris, opr. kirke for byens
							skytshelgeninde Genoveva, indviet 1791 til hvilested for nationens store
							mænd.190Zoroaster: det græske navn på den persiske
							religionsstifter Zarathustra. - Carl Bernhard:
							pseud. for den danske forfatter A.N. de Saint-Aubain (1798-1865). Der
							hentydes til begyndelsen af Et Aar i København
							1834. - Jubelolding: 50-årsjubilar.191Duenna: spansk, anstandsdame. - Le Sage: se n.t. s. 101. - C'est la ...: fr., »Det er anstandsdamernes perle, en sand
							drage til at vogte kønnets ærbarhed.«192Mazeppa: kosakhøvding fra 17. årh., blev i sin
							ungdom pågrebet som en adelsdames elsker og af ægtemanden straffet med
							at bindes nøgen til sin egen hest og jages ud i steppen.193Landløber: se n.t. s. 34. - Statsgjælden: den finansdeputerede konferensråd Chr. Birch
							(1760-1829) blev afsløret som bedrager, idet han i en årrække havde
							belånt statsobligationer, som han havde modtaget til kassation. - Dr. Dampe: J.J.D. (1790-1867) stiftede et
							hemmeligt forbund for at omstyrte enevælden og indføre en fri
							forfatning; han blev dødsdømt for højforræderi, men straffen ændredes af
							Frederik VI til livsvarigt fængsel, som han afsonede først i Castellet,
							siden på Christiansø indtil 1840. - Venturini:
							den tyske historiker K.V. (1768-1849) udgav  årbogsværket Chronik des neunzehnten
							Jahrhunderts, hvor de nævnte begivenheder omtales i bd. 17, 1823. -
							Mirabeau: fransk politiker (1747-91), som i kraft af sin veltalenhed
							spillede en afgørende rolle under revolutionen 1789. - Svend Dyrings
							Hus: tragedie af Henrik Hertz (1837), hvor heltinden forelsker sig i en
							ridder med ordene: »Der er Runer skrevet om Eders Mund,/ paa Panden og i
							Eders Øine brune.«194prismatisk: flersidet slebet. - Apollo: den antikke Apollostatue fra Belvedere i
							Vatikanet.195Gutzkow: den tyske forfatter K.F.G. (1811-78)
							var en af »det unge Tysklands« fremtrædende skribenter (se n.t s. 180).
							Romanen Wally, die Ziveiflerin (1835) blev
							beslaglagt som blasfemisk og usædelig og indbragte forfatteren en
							fængselsstraf Citatet: »For de fade gemytter er intet mere genialt end
							at tegne sig selv som de er; deres tante, deres kat, deres sjal, deres
							små sympatier, deres svagheder. Der er kritikere og litterater, som kun
							kan begejstres for kopiering af virkeligheden. Poesien er
							selvbefrugtning. Virkeligheden nærer sig af sin egen borgerlige
							overvældende fedme.«197Uglspil: Till Eulenspiegel, helten i en gammel
							folkebog, ifølge hvilken han var en virkelig landstryger, som efter
							mange gavtyvestreger døde 1350 i Molln i Lauenborg. - Calembourg: fr., ordspil, brander. - Dile: forstue, forhal (ty. Diele). - Noch
								einmal.. .: ty., »End en gang den skønne egn.« Sang fra den
							wienske operette »Aline« med tekst af Adolf Bäuerle (1786-1859) og musik
							af Wenzel Müller. - Gefrornes: østr., flødeis,
								-gebackenes Händel: østr., indbagt
							kylling.198Trambiachl: østr. for Traumbüchl(ein). - Frelseren i Templet: Joh. Ev. 8. - Seidl: J.G.S., østrigsk digter (1804-75). Sml.
							Dagb. I 490.203Wie bist...: ty., »Hvor er du blevet bleg, siden
							jeg sidst så dig. - Jeg har drukket gift, tvivlens gift i stærke drag,
							og mine onde terninger ligger der.« - Lenau:
							pseud. for Nikolaus v. Strehlenau, tysk digter (1802-50). Udgav 1836 det
							dramatiske digt Faust - Nectarinier:
							nektarfugle, kolibrilignende spurvefugle. - Paria: ind., kasteløs, udstødt af samfundet. - Ahasverus: sagnfiguren Jerusalems skomager, der
							flakker evigt fredløs om. Benyttet af A. i et dramatisk digt 1847.204Alhambra: Maurerkongernes slot uden for Granada
							i Spanien. - Slavonier: indbygger i
							Slavonien, som var undergivet det ungarske kongerige. Sml. Dagb. I 455.
							- Schönbrunn: kejserligt lystslot sydvest for
							Wien.205Keiser Frands: den tyskromerske kejser Franz II,
							som østrigsk kejser (1804-35) kaldet Franz I. - Stephanskirken: se n.t. s. 13. - Catalani: Angelica C, italiensk sangerinde (1779-1849). - Tobias: from jøde, som ved en farefuld rejse
							skaffede sin blinde fader helbredende midler (Tobias' bog - et af Gl..
							Tests apokryfe skrifter - kap. 11). - Volksgarten: ty., Folkeparken. - Canovas
								Theseus: statue af den italienske billedhugger Antonio Canova
							(1757-1822), forestillende den græsk-mytologiske heros Theseus. - Prateren: offentligt lystanlæg i Wien (af spansk
							prado, eng).206Heugasse: ty., hø-gaden. - Musen: musklen (lat. musculus bet. eg. lille mus). - Congressen: fredskongressen i Wien 1814-15 efter
							Napoleons fald - Slottet: det kejserlige slot
							Belvedere, sml. Dagb. I 461 (1834). - accommoderet a
								la Louis quatorze: tilpasset til den franske havestil fra
							Ludvig 14.s tid. - Gherardino: den italienske
							maler Tommaso Gherardini (1715-97). Sml. Dagb. I 463. - Basreliefsmalerier: se n.t. s. 131. - van Dyk: den flamske maler Anthon van Dyck
							(1599-1641).- Samson: Dommerbogen 16. Dagb. I
							462. - Otaheiti: Tahiti.208Würstl: østr., wienerpølse. - Händl: se n.t. s. 197. - Schuster: se
							fodnote til s. 210 - Tohuwabohu: hebr., øde og
							tom (betegnelse i 1. Mosebog 1,2 om universet før skabelsen). - Mandens Søn: Hertugen af Reichstadt, se n.t. s.
							43. Udtrykket er fra det i fodnoten nævnte digt 1829 af den franske
							satiriker A.-M. Barthélemy (1796-1867). - Silvio
								Pellico: ital. forf. (1789-1854), dødsdømt 1822 for
							liberalistisk og antiøstrigsk propaganda; straffen forvandledes til 15
							års tugthus, men han løslodes 1830 og udgav to år senere bogen »Le mie
							prigioni« (dansk 1843 med titlen »Mine Fængsler«). - Kreutzer: tysk-østrigsk mønt, svarende til ca. 25 øre. - en qvindelig Bevægelse: hun afslører sig som
							kvinde ved at skille benene for at opfange buketten i kjolen; en mand
							samler benene for ikke at tabe den mellem dem. - Strauss: Johann S. d.æ. (1804-49) dannede fra 1825 sit
							danseorkester og blev ti år senere hofbalmusikdirektør. - Lanner: Joseph L (1801-43), østr. musiker og
							komponist med eget danseorkester. - Saul: 1.
							Samuels bog 16,23. - Esgiebt...: ty., »Der er
							kun én kejserstad, der er kun ét Wien«, omkvæd af en vise fra »Aline«
							(n.t s. 197), indlagt i K.v. Holteis vaudeville »Die Wiener in Berlin«
							(1825, forbilledet for Heibergs »De Danske i Paris«). - Spiegelberg: fæstningen Spielberg ved Brunn i
							Måhren, hvor Pellico (se ovf) havde siddet fængslet såvel som i
							blykamrene i Venedig. - Ixion: i græsk mytologi
							en konge som efterstræbte himmelguden Zeus' gemalinde Hera, men kun
							opnåede at favne en sky og til straf blev lænket til et evigt drejende
							ildhjul. - Turandot: prinsesse fra 1001 Nat, som
							lader sine bejlere dræbe.210Kasperl og Pumpernichel: komiske figurer i de
							tyske folkekomedier. - Bäuerle: se n.t. s. 197.
							B. var 1809-28 sekretær ved Leopoldstädterteatret - Raimund og Nestroy: de østrigske skuespillere og
							skuespilforfattere Ferdinand R. (1790-1836) og J.N.N. (1801-62)
							forfattede især tryllefarcer. Det første eksempel er fra Raimunds »Der
							Diamant des Geisterkönigs« 1824, som A. bearbejdede til »Meer end Perler
							og Guld« 1849; det andet eksempel er fra Nestroys »Die Zauberreise in
							die Ritterzeit oder Die Übermutigen« 1832, som har givet impuls til
							justitsrådens oplevelse i eventyret »Lykkens Kalosker«.211gebratene Handl: stegt kylling, sml. n.t. s. 197.
							- Bjergaanden: hentyder til svenske oa.
							folkesagn (sml. v. Sydow i Nordisk Kultur IX 1931 s. 120). - Prinds Agib: person fra 1001 Nat.212Tarantel: giftig jagtedderkop. - Ariadne: i græske sagn en kretisk kongedatter,
							som forelskede sig i Theseus, hvem hun hjalp med at dræbe  uhyret Minotaurus og finde vej gennem
							labyrinten (n.t. s. 115); men hun blev svigtet af ham og efterladt på
							oen Naxos. - Medea: græsk sagnkvinde fra
							Kolchis, som fattede kærlighed til Jason og hjalp ham med at erhverve
							det gyldne skind. Hun flygtede fra sin faders hævn og blev Jasons
							hustru, men da han senere ægtede Kreusa, hævnede hun sig ved at dræbe
							både denne og de to sonner hun selv havde med Jason. - Leander: helten i græsk kærlighedssagn. Han
							svømmede over det smalle stræde til sin elskede Hero, ledet af lyset som
							hun havde sat i sit tårn i Sestos.214Ladislaus...: ty., »Ladislaus, toner det på ny,/
							og den samme stemme råber bagude/ endnu højere: Nej!« - Castelli: den ostrigske digter Ignaz Franz C
							(1781-1862), hvem A. omgikkes i Wien (Dagb. I 463, 468, MLE I 189). Se
							facsimile i H.C. Andersen-Album I-V v. Helga
							Vang Lauridsen og Kirsten Weber (1983) s. 157 og den ledsagende
							tekstudgave s. 506f, jf. 505. - Es ist...: ty.,
							»Det er en sælsom ting:/jeg talte tysk og du dansk,/ og dog forstod vi
							straks hinanden./Ja ven! I ojet ligger sproget/ og i hjertet noglen
							dertil.« - Joseplisdorfog Kloster-Neuburg: to
							mindre byer i Wiens omegn. - Der Leopoldstag...:
							ty., »Leopoldsdagen eller Intet menneskehad og ingen anger«, parodi af
							Bäuerle (se n.t. s. 197) på det populære sentimentale familiestykke
							»Menschenhass und Reue« af Kotzebue(1789).215Töplitz: kurbadeby i Slovenien, nuværende
							Jugoslavien. - Noch einmal.. .:se n.t. s. 197.216Congressen: se n.t. s. 206. - Stockameisen: ty., Stock im Eisen, »stok i jern«, hoj
							træstolpe smedet til et hus ved Stephanspladsen, hvori vandrende
							håndværkssvende i tidens lob havde slået som til minde om deres besog i
							byen. Sml. i ovrigt fodnoten til s. 205. - Klosteret: det gamle Augustinerkloster i Klosterneuburg nordvest
							for Wien. - Kloster-Mölck: det store
							barok-kloster Melk ved Donau, nævnt i Dagb. I 450, MLE I 187. - Leopoldsslot: slottet i Leopoldsberg, sml. Dagb.
							I 460.217Eimer: ty., spand, vædskemål af varierende
							størrelse. - Einhundert. . .: ty.,
							»130 år gammel/ blev det mig nu for koldt i kælderen,/ dér rutsjer
							tusind over ryggen,/ også her vil man ikke fortrykke mig.« Sml. Dagb. I
							461 med den rigtigere form »rutschten«.218Visen: måske Oehlenschlægers romance »De tvende
							Kirketaarne« (»hans Tanker lobe saa vide«). - Sylphiden: ballet af Filippo Taglioni (1777-1871). - Psychevingen: billede på sjælens uskyld. - Tantalusbæger. bæger med dobbelthævert, opkaldt
							efter den græsk-mytologiske kong Tantalos, der straffedes i
							underverdenen ved at vansmægte uden at kunne nå træernes frugter eller
							søens vand219Den forlorne Søn: Lukas Ev. 15,11.221Riquebourgs Frue: i »Familien R.«, skuespil af
							Scribe (n.t. s. 58), oversat af Heiberg og opført på Det kgl. Teater
							1830. - Fru von Weissenthum: den østrigske
							skuespillerinde og forfatterinde Johanna v. W. (1773-1847), som A. traf
							i Wien, sml. Dagb. I 479, MLE I 188. - Costenoble: den østrigske skuespiller og dramatiker K.L.C
							(1769-1837). - Grillparzer: den  østrigske dramatiske digter Franz G.
							(1791-1872) med tragedien »Sappho« 1818. A. omtaler sit møde med ham i
							Dagb. I 469, MLE o.a.st. - Castelli: n.t.s.214.223Leb' wohl...: ty., »Lev vel! Du slynger armen om
							min?/ Du holder mig fast, -jeg skal ikke gå?« - Kennst du ...: ty., »Kender du landet, hvor citronerne
							blomstrer?/Derhen!« Begyndelsesordene af Mignons sang om Italien (sml.
							n.t. s. 152). - Cabriolet: fr., tohjulet
							enspændervogn.224Jäger: den østrigske professor i medicin
							Fr.J.v.Jexthal (1783-1871). - Sonnenleithner:
							den østrigske regeringsråd og forfatter Joseph Sonnleithner (1766-1835),
							hvis hustru var dansk (f Mariboe). Sml. Dagb. I 454.226Hofer: den tyrolske frihedshelt Andreas Hofer
							(1767-1810), som førte an i kampen mod franskmændene 1809. - Tell og Winkelried: de schweiziske frihedshelte
							Wilhelm Tell og Arnold W. i kampen mod østrigerne i 14. århundrede. -
								Mariane Starke: engelsk
							rejsebogsforfatterinde (1762-1838), udgav bl.a. »Letters from Italy«,
							1800. - Karnissen: øvre s-formet afslutning af
							gesims (fra fransk corniche, græsk koronis). - Houris: arabisk betegnelse for de skønne og evigunge kvinder, som
							efter Muhammeds lære skal leve sammen med de salige. - Mignon: se n.t. s. 152, 223.227 C. Bagger: dansk digter (1807-46). Cit. fra det
							fortællende digt »Zigeunersken«. - Scribe: se
							n.t. s. 58. Vaudevillen er fra 1824.229Spiddelys: d.s.s. Spedelys, n.t. s. 133. - Safian: se n.t. s. 18. - Borgervennen: populært oplysende ugeskrift, udg. af Det
							forenede Understøttelsesselskab 1788-1888.230Bettina: den tyske forfatterinde B.v. Arnim
							(1785-1859) udgav 1835 »Goethes Briefwechsel mit einem Kinde«. - Recensenter: kritikere. - Oluf Worm: dansk skolemand (1757-1830), ungdomsven af
							litteraten Rasmus Nyerup. - det dramatiske
							Selskab: en af tidens yndede amatørteaterforeninger. -
								Thalia: gr., komediens muse.231Flageolettoner: fløjteagtige overtoner. - Applicatur: ital., fingersætning. - Postillon: fr., postkusk.233Prächtiger. ..: ty., »Prægtigere end vi i vort
							Nord/ bor tiggeren ved Engelsporten,/ thi han ser det evige, eneste
							Rom.« Porta Angelica står ved nordenden af Vatikanet. - Nicander: se n.t s. 77. - piazza venezia: plads opkaldt efter den venetianske ambassade.
							- Torlonia: fornem romersk familie, som A. havde
							gæstet i 1833 (Dagb. I 239).234Lycchas: i græsk mytologi sendebudet som bragte
							Herakles den forgiftede Nessoskjortel fra hans hustru Deianeira. - Flora: idealportræt i Uffizierne, Firenze. - Fornarina: ital, bagerske, en skøn bagerdatter
							der var Raphaels elskede. A. havde set hans portræt af hende i Palazzo
							Barberini (Dagb. I 227). - Bacchanaler:
							drikkegilder. Til den følgende skildring sml. Dagb. I 233, MLE I 164. -
								Cervaro: ital., måske af cervario, dyrehave.
							- Campagnen: den store slette omkring Rom.235porta maggiore: port i den sydøstlige udkant af
							byen. - Zoroaster: se n.t s. 190. - Sancho Pansa: Don Quichotes tjener i Cervantes'
							roman  1605-15. - Hulerne: oldtidsgrave, sml. Improvisatoren I. del kap. 5. - Cerberus:
							i græsk mytologi en trehovedet hund, som vogter dødsriget. - Magister Syntax: karikeret figur i den engelske
							forfatter William Combe's (1741-1823) versificerede parodier på datidens
							eventyrlige rejsebøger, overs. til dansk 1820. - Osterierne: ital., værtshusene. - Pontemolle: ital., eg. den milviske bro over Tiberen. - Cammerieren: ital., tjeneren. - Fogliette: ital., lille flaske.236Horace Vernet: fransk maler (1789-1863). - Overbeck: den tyske maler Fr. Joh. O.
							(1789-1869). - Cabriolet: se n.t. s. 223. - ceracus: gr.-lat., kirsebær.238Signora: ital., frue, værtinde. - Refectorium: lat, spisesal. - Reinhardt: den tyske maler Joh. Chr. R. (1761-1847). - Perugino: kunstnernavn for den italienske
							renæssancemaler Pietro Vannucci (1446-1523). - Koch: den tyske maler Jos. Anton K. (1768-1839). - Fasces: lat, stokkeknippe som tegn på
							magtudøvelse i det antikke Rom. - Minnesanger:
							ty., lyrisk sanger fra middelalderen.239Herein: ty., »Kom ind«. - Ephemerer: gr., døgnfluer, døgnberømtheder. - Schnitzelbank: ty., eg. høvlebænk; serie af
							karikaturbilleder ledsaget af smæde- og spottevers. - Der unbekannte ...: ty., »Leve den ukendte giver.«240Befana: tøjdukke, som før Helligtrekongersaften
							bæres i komisk optog (eg. af gr. epiphaneia, tilsynekomst).242Astrallampen: eg. stjernelampe, lampe med
							ringformet oliebeholder. - Pladsen: den spanske
							plads (Piazza di Spagna). - Propaganda: lat,
							Collegium de propaganda fide (til troens udbredelse), katolsk
							missionærskole. - Nonneklostret: S. Trinità dei
							Monte. - Engelsborg: kejser Hadrians gravmæle
							med en statue af ærkeenglen Michael på toppen. - Loths hustru: 1. Mosebog 19,26.243Tivoli: lille by 26 km øst for Rom med berømt
							vandfald, sml. s. 258. - Bettina: se n.t s. 230.
							- area cattiva: ital., skadelig luft (aria), ond
							dunst. - Scirocco: se n.t. s. 45.244Wer nie ...: ty., »Den der aldrig fortærede sit
							brød med tårer,/ den der aldrig sad i kummerfulde nætter/ grædende på
							sin seng,/ kender jer ikke, I himmelske magter.« Begyndelsen af den
							gamle harpespillers sang fra romanen om Wilhelm Meister (se n.t. s.
							152). - Burschevæsen: af ty. Bursch,
							håndværkerlærling, student. - Maria della Pace:
							ital., fredens Maria, kirke vest for Piazza Navona. - Sybiller: spåkvinder. - Wiedewelt: den
							danske billedhugger Johs. W. (1731-1802). - Johannes: Johannes Døberen, Markus Ev. 1. - Lucca: by i Mellemitalien, nordvest for Firenze. - Niobe: i græsk mytologi dronning i Theben, som i
							stolthed over sine 12 børn sammenlignede sig med gudinden Leto; herover
							blev dennes børn, Apollon og Artemis (Diana), så fortørnede at de dræbte
							alle hendes børn med pileskud. A. blev selv betaget af Niobegruppen i
							Firenze (MLE I 154).245Den medicæiske Venus: berømt Venusstatue i
							Firenze, tidl. tilhørende den florentinske slægt Medici. - Domenichino: kunstnernavn for den  italienske maler Domenico Zampieri (1581-1647).
							- tableaux parlants: fr., eg. talende billeder;
							fremstilling af billedlige motiver ved levende personers attituder.
							Yndet selskabsunderholdning i klassicismens tid o. 1800. - Fétis: den
							belgiske musikhistoriker Fr.J.F. (1784-1871), lærer ved konservatoriet i
							Paris. - Villanella: ital., folkelig korsang. -
								a quatre ...: fr., firstemmig sunget i de
							neapolitanske serenader. Franske sange, 4- og 5-stemmige af C.S. Ave
							Maria for 6 stemmer af N.G., kapelmester hos kejser Karl V. - Pythia-Händel: den tyske skuespillerinde
							Henriette Hendel-Schütz (1772-1849), kendt for sine attitudescener,
							bl.a. som Apollons præstinde Pythia ved det delfiske orakel. - Terpsichore: gr., dansens muse.246Charyatide: gr., kvindestatue anvendt som søjle,
							bærende taget af et hus eller tempel. - Pygmalion: i gr. mytologi konge på Cypern, som forelskede sig i
							selve Afrodite og skabte en elfenbensbilledstotte af hende; gudinden
							skænkede statuen liv som Galatea.247Den trefarvede Fane: tricoloren var
							revolutionens banner og efterhånden nationalflag, afskaffedes efter
							Bourbonernes genindsættelse, men indførtes på ny efter julirevolutionen
							1830, samtidig med at Louis Philippe blev valgt til konge. - Vendomesøjlen: rejst på Vendômepladsen som
							sejrsmonument for felttogene 1805. Napoleonstatuen på toppen blev
							fjernet 1814, men en ny opsat i 1833 (hvad A. overværede, MLE I 139,
							sml. ndf. s. 260).248Paris ...: ty., »Paris, med sine parisere, er
							det skønneste opholdssted hernede; Paris er det eneste sted i verden,
							hvor det er tilladt at leve efter sin tilbøjelighed.« Cit. fra bogen
							nævnt i note til s. 189. - Hertz: fra læredigtet
							»Naturen og Kunsten« 2. Afd. 1832. - Garçons:
							fr., tjenerdrenge. - Grisetter: fr., unge
							borgerpiger (eg. gråklædte). - Beranger: den
							franske visesanger P.J. Béranger (1780-1857).249Père Lachaise: Paris' fornemste
							begravelsesplads, anlagt 1804 i et haveområde tidligere tilhørende
							Ludvig XIVs skriftefader Fr. de la Chaise (1624-1709). - Abeilard og Heloise: den skolastiske teolog
							Pierre Abailard (1079-1142) forelskede sig i sin syttenårige elev
							Heloise, bortførte og ægtede hende hemmeligt; hendes farbroder og
							formynder lod ham da overfalde og kastrere. Senere blev han
							klosterbroder og hun nonne i et andet kloster, men efter døden blev de
							forenet i samme kiste, der siden førtes til et kapel på Père Lachaise. -
								Gobelin: kgl. tapetvæveri, opkaldt efter en
							fransk farverfamilie fra 15. årh. - Robert:
							Meyerbeers opera »Robert le Diable« (1831), sml. Dagb. I 154. - Henri Quatre: rytterstatue af den franske kong
							Henrik IV (reg. 1589-1610), rejst 1818 på broen Pont-Neuf - Palais Royal: kgl. palæ i Paris, udvidet med
							arkader og butikker og senere sammenbygget med Théåtre Français. - Vaudevillen: Heibergs »De Danske i Paris«
							(1833), hvor II. akt foregår i Palais Royal. - Taglioni: Marie T. (1804-84), svensk-italiensk
							balletdanserinde, datter af Filippo T. (n.t. s. 218). - Natalie: opera af A. Reicha 1816. - Sylphide: se n.t.s.218.250Deputeredes-: folkevalgte rigsdagsmedlemmer. -
								Pairskammeret:  rigsdagens førsteting af kongeligt udnævnte
							medlemmer (fr. pair), en institution genoplivet efter julirevolutionen,
							men ophævet på ny ved februarrevolutionen 1848. Sml. Dagb. I 148. - Dejazet: den populære franske skuespillerinde
							Pauline Dejazet (1797-1875). - sous clef:
							vaudevillen »Sous clé« (Under lås) af A. Deforges, Dumanoir og A. de
							Leuven. A. overværede premieren 1833, sml. Dagb. I 150, BEG I 132. - Grisi: den ital operasangerinde Giulia G.
							(1811-69). - la bella divina: ital. den
							guddommelig skønne. - La fille de Dominique:
							vaudeville af Villeneuve og Charles, opført 1833 sammen med »Sous clé«
							(se ovf).251Nourrit: den franske operasanger Adolphe N.
							(1802-39). Sml. MLE I 133. - Damoreau: den
							franske sangerinde Laure D. (1801-63). - Guillaume
								Tell: opera af Rossini fra 1829 (om Wilhelm Tell se n.t. s.
							226). - Comte d'Ory: opera af Rossini fra 1828.
							- La Tentation: fr., fristelsen. Sml. fodnoter
							til s. 251 og 254. - Modekobberet: kobberstik
							med modetegninger. - lorgnet: fr., råb hvormed
							der falbydes kikkerter (lorgnettes), absint (?: verte af vert, grøn),
							teaterprogrammer etc.252Havets Skum: hvoraf skønhedsgudinden Afrodite
							opsteg (Anadyomene i den græske mytologi). Om indtrykket på Naomi sml.
							Dagb. I 149 (»Djævlesabaten havde nær gjort mig gal selv«).253Marelokken: eg. filtret hårlok hos hest redet af
							maren. Sml. s. 252.254Alexandre Dumas: (d.æ.) fr. forf (1803-70). -
								Victor Hugos Nôtre Dame: den historiske
							roman »Nôtre Dame de Paris 1482« fra 1831 af V. Hugo (n.t. s. 122) var
							den første franske bog A. søgte at læse på originalsproget (MLE I 137).
							- Les enfants d'Edouard: tragedie af den fr.
							dramatiker Delavigne (1793-1843), sml. MLE I 133. - Menjaud: den fr. skuespiller Jean-Adolphe M. (1795-1864). -
								Anais: kunstnernavn for den fr.
							skuespillerinde Pauline-Anais Aubert (1802-71). - Antverpens Beleiring: Antwerpen blev 1832 belejret af en
							fransk armé og kapitulerede s.å. A. havde fået det beskrevet af
							officeren A.W. Dinesen i Paris (Dagb. I. 154). - Gustav: opera fra 1833 af Auber med tekst af Scribe (n.t. s.
							58) behandler mordet på den svenske kong Gustav III, sml. s. 265, Dagb.
							I 147. - Le Camarade de Lit: fr.,
							sengekammeraten, vaudeville af Vanderburch og Langlé, som A. havde set i
							Paris 1833 (Dagb. I 150).255apocalyptiske: gr., dunkle, uforståelige (som
							Apokalypsen, dvs. Johannes' Åbenbaring). - Marmier: den fr. forf. Xavier M. (1809-92), som berejste og
							beskrev Skandinavien og blev personlig ven af A. - Corneille: fr. klassisk dramatiker (1606-84). -
								Fragmentet: brudstykker af Faust II. del, tr. i Goethes »Werke« (som A.
							ejede) med nævnte tilføjelse om en fortsættelse. Sml. n.t. s. 11. - De mortuis...: lat, om de døde intet uden godt.
							- Sennhytter: ty., sæterhuse. - Revue de Nord: fr. tidsskrift startet 1835.256Calembourgs: se n.t. s. 197.258Elle seigna ...: fr., »Hun blødte alt dette blod
							fra hjertet, som man kalder tårer.« Nye
							Rejseindtryk (1833) af A.D. (se n.t. s. 254). - Sirener: gr., fristerinder (eg. syngende
							havnymfer). - Fiacre: fr., droske. - Kuku: fr. coucou. tohjulet hyrevogn. - Musard: den fr. dansekomponist og orkesterleder
								 Philippe M. (1793-1859). - le Philtre: komisk opera (1832) af LJP. Herold,
							- feu d'artifice: fr., fyrværkeri. - Lais og Aspasie: berømte hetærer fra oldtidens
							Athen. - Brocken: det højeste bjerg i Harzen,
							hvor efter sagnet heksene samlede sig.259Bicêtre: opr. kloster, siden bl.a. fængsel. -
								Ici on ...: fr., »Her findes nattelogi«. -
								Chiffonnier: fr., kludesamler. - rudrede: inddelt i ruder.260Julifesten: mindefest for julirevolutionen, som
							A. overværede i 1833 (MLE I 139, BEC I 150). - Brandvabler: udslet, udslag af ophidselse. - den ægyptiske Pyramide: obelisken fra Luxor,
							foræring fra vicekongen i Ægypten Mehemed Ali til Louis Philippe og
							rejst på Place Louis XV (nu: de la Concorde) 1836. - Napoleonstatuen: se n.t. s. 247. - Sølvbier: bien, flidssymbolet, var Napoleons våben. - Hôtel de Ville: fr., rådhuset. - Invalidernes Hotel: stiftelse indrettet af
							Ludvig XIV til bolig for krigsinvalider, sml. Dagb. I 155. - pont neuf: fr., den nye bro, en af Seinebroerne.
							- pont d'Arcôle: fr., Seinebroen fra
							rådhuspladsen til Cité. - Fontaine des
							Innocents: renæssancefontæne på Place des Innocents.261Tusind og en Dag: persisk eventyrsamling, overs.
							til dansk fra fransk 1759. - Vive  ...: fr.,
							»Leve kongen«. - à bas...: fr., »Ned med
							forterne« (sml. s. 260).262Vive...: fr., »Leve mindet om Napoleon!« - Òu roulent...: fr., »Hvor kanonerne ruller, hvor
							legionerne passerer!/ Folket er også et hav!« Fra »Ode til søjlen« i
							digtsamlingen »Les chants du crépuscule« (Tusmørkets sange) 1835. - Tuilerihaven: park ved Tuilerierne, det gamle
							kongeslot (benævnt efter nogle tidligere derbeliggende teglværker).263Port étoile: fr., stjerneporten, Triumfbuen ved
							Place d'Étoile. - Mât de cocagne: fr. festmast,
							dvs. glat indsmurt stang med præmier på toppen (beskrevet i romanen O.T.
							II del kap. 8).264 Pairen: se n.t s. 250. - Montaner: lat., navn på forskellige klatrende bjergblomster.265Operaen Gustav: se n.t. s. 254.266O, dies Leben ...: ty., »O dette liv er en evig
							forsagelse - og for hvad? Vel ikke for en indbildning? En tornekrone for
							en tro, som måske er falsk beregnet? Hvis nu alt, hvad I tænkte jer,
							blege mænd, var en drøms grumme lune? - O tilgiv mig den grumme tvivl!«
							Cit. fra en samling politisk-litterære essays af K.F. Gutzkow (se n.t s.
							195).267hellige Sammenkomster: hentydning til en fynsk
							vækkelsesbevægelse i 1820rne, som udgik fra lægprædikanten Christen
							Madsen (1776-1829) i Kerteminde, og som blev forfulgt og pådømt af
							myndighederne.269Historien om Stork og Svale: Thiele, Danmarks Folkesagn II (1843), 304.270Menneskeselskab: menneskeligt samfund (ty.
							Gesellschaft).271Læddike: opbevaringsrum (samme ord som
							[lomme]lærke).274Roserne voxe...; fra Brorsons salme »Den
							yndigste Rose« som da endnu ikke var optaget i salmebogen (sml. også
							slutningen af »Sneedronningen«).275Harpyerne: den kraftigste ørneart, benævnt efter
							Harpyierne i græsk mytologi, vingede og ødelæggende væsner.IndholdKun en Spillemand 5EfterskriftTilblivelse 279Komposition 281Personlig baggrund 283Dobbeltbilledet 284Kunstnertragedien 286Den frigjorte kvinde 288Modtagelse 290Tekstforhold Tekstrettelser 292Litteratur 295Noter 296