


H.C. ANDERSEN»At være eller ikke være.«Roman i tre DeleTEKSTUDGIVELSE OG NOTER VEDErik DalEFTERSKRIFT AFMogens BrøndstedDanske KlassikereDet Danske Sprog- og
						LitteraturselskabBorgenDanske Klassikere udgives med støtte af
					Kulturministeriet. Redaktionsudvalg: Vibeke Hvidtfeldt fra Nyt Dansk
					Litteraturselskab, Hanne Marie Svendsen for Danske Skønlitterære Forfattere,
					Mogens Brøndsted, Jørgen Hunosøe og Esther Kielberg for DSL. Serien redigeres af
					de to sidstnævnte, dette bind desuden af Johan de Mylius som tilsynsførende.
					Mogens Brøndsted har ført tilsyn med Erik Dals notemanuskript og tekstkritiske
					arbejde. Tekstgrundlag: Originaludgaven 1857.Nr. 105095.Efterskrift og noter © DSL/Borgen 2001 · ISBN
					87-21-01441-8 Omslag: Lars Rosenquist Bech-Jessen på grundlag af det s. 244
					omtalte manuskript (forstadium til s. 102-03) og foto fra 1860 af Franz
					Hanfstaengl i München · Tryk: Rounborgs grafiske Hus, Holstebro
					· Papir: Book Design - 1,3 - l00g, Svanemærket,
					klorog syrefrit · ISO 9706 [x]Tak for økonomisk støtte fra Ingeniør N.M. Knudsens Fond»At være eller ikke være« udkom 20.5.1857, kostede 1
						rigsbankdaler 72 skilling og indeholder [VIII] + 296
						s., den sidste blank.[I] smudstitel, [II] blank, [III] titelblad som gengivet,
						titlen 78 mm. [IV] blank. [V] dedikation. [VI] blank. [VII-VIII] Indhold
						(ndf. s. 280). 1, 133 og 209 deltitler.En del af oplaget på 3000 eksemplarer udgjorde bind 23
					af Samlede Skrifter og indledes med smudstitel og titel
						herom.»To be, or not to be: that is the question.«ShakspeareMine Venner Digteren B. S. Ingemann og Philosophen
							F. C. Sibbern tilegnet.Første Deel.I.Den gamle Præst, »Generalens Broder«og flere mærkelige Personer.»Bring mig en god Bog hjem!« sagde Præstens Datter.»Og bring mig en slem Dreng, daarlige Folks Barn, som jeg kan gjøre
								en god Christen af!« sagde Præstekonen, i det Fader allerede sad paa
								Vognen og de stoppede Kappen vel ned om ham mod den skarpe
								Vestenvind.Præsten, den gamle Japetus Mollerup, skulde
								engang igjen see Kjøbenhavn, hvor han i tredive Aar ikke havde
								været; nu kom man let derover, nu gik der Dampskib dertil fra
								Aarhuus. Livfuld og varmhjertet var den Gamle, en Ordets Forkynder i
								gammel Tro og Inderlighed; skulde vi iøvrigt ogsaa nævne hans
								Skrøbelighed, saa var denne det, at han røg formegen Tobak og det
								daarlig Tobak; dette kan nu engang ikke nægtes, og det var det
								første nære Indtryk, man fik af ham. Tobaksrøgen var saaledes trængt
								ind i hvert af hans Klædningsstykker, i hver den mindste Trevl, at
								om denne endogsaa sendtes over Verdenshavet, den vilde dog beholde
								Duften af den inderlig slette, stramme, saakaldte »gode Knaster«.
								Dog der, hvor han først traadte op i Kjøbenhavn, vilde man neppe
								gjøre Bemærkning herover; det var paa Regentsen hos en Slægtning,
								der var Student og netop boede paa samme »Gang«, hvor Japetus Mollerup med Contubernal havde boet i sine
								Studenter-Dage.Her i begge Stuer var ryddet op, lagt tilrette, støvet af og gjort
								net; Kjoler og Buxer hængte hen i en Krog og skjulte, Bøgerne satte
								i Orden, og Bordet, hvor ellers Papirer, Collegier,
								Smørrebrøds-Tallerken, Blækhuus og Flipper fandtes mellem hverandre,
									 stod med en reen Dug;
								alt dette havde Studenten selv, han der i Dag var Vert, taget sig
								af; thi der var saa meget andet at besørge, som kun kunde gjøres af
									Poul, den fælles Opvarter for flere af
								Studenterne, og dertil en høit ansat Mand, sagde de vittige Hoveder
								derinde, en Mand, der indtog den høieste Stilling i »Kongens
								Kjøbenhavn«; han var Portner, »Dørvogter« kaldte de det ogsaa, ved
								det astronomiske Observatorium oppe paa Rundetaarn; der boede han
								høit over alle Autoriteter, Taarnvægterne undtagen. Hver Morgen
								steeg han ned fra sin Høide for at pudse Studenternes Støvler og
								udbanke deres Klæder; om Eftermiddagen gik han Byærinder, hvortil
								han havde en god Medhjelper i sin lille Søn Niels, der var livlig og opvakt, ja en halv Latiner, som vi
								siden skulle erkjende. I Dag var her, som sagt, meget at løbe om; en
								heel Flaske Punsch-Extract skulde hentes, fiin Ost og to Slags
								Pølse, baade Rulle- og Lybsk-!Festaftenens Hædermand, den gamle Japetus,
								var selv den Første der mødte, og det i Stadsklæder, syede efter
								gammel Mode af en Jydsk Bondeskrædder, som gik paa Omgang i Herredet
								og klædte Hosbond og Karlene; den gamle Præst saae ganske stadselig
								ud, og ham klædte godt den sorte Kallot paa det sølvhvide Haar; hele
								Ansigtet straalede af Glæde nu da han igjen stod i den gamle Stue og
								saae sin Søstersøn og gode Venners Børn derovre fra; det var rart
								det, sagde han, at være sammen igjen med Ungdommen i den gamle røde
								Gaard.Deiligt er det, som gammel Mand at kunne være ung med de Unge.Hele Kredsen her bestod af Jyder, paa Een nær, der som Student kunde
								gjelde for Oldermanden, en Ven af Søstersønnen og eengang dimitteret
								af den gamle Præst, derfor var han med; »Generalens Broder« blev han
								kaldt, og hvem var han og hvem var Generalen? Ja denne var kun
								General i Forkortning; det er saa langt at sige
								Generalkrigscommissair og er heller ikke saa meget som General, og
								han lod sig kalde »Generalen« og Konen »Generalinden«. Det var ved
								hende, han var blevet til Noget; han var ikke gaaet Contoirveien,
								men Ægtestandsveien; Broderen var derimod ingen Vei gaaet, han var
								et Slags Geni; sin Formue og, hvad der er endnu værre, sin Fremtid,
								det at sidde godt i Embede, 
								havde han sat til paa Opfindelser, især Luftballoner, og de havde
								kun ført til, at Alt hvad han havde gik op i Ingenting. Han var af
								Naturen bestemt til at være Kunstelsker, Mæcenas, leve for det
								Skjønne - men det kan man ikke leve af, det snarere æder
								Een op - nu havde han sit tarvelige Udkomme ved
								Correcturlæsning og ved at kjøbe paa Auctioner gode gamle Bøger og
								Kobberstykker, som han igjen overlod Samlere; almindeligviis var han
								velsignet med et deiligt Humeur, og da saae han kun den morsomme
								Side af Tingen i denne Verden, loe af den og af sig og sin Broder
								»Generalen«; men der kom ogsaa Tider, i hvilke han var aldeles i den
								sorteste Sindsstemning, aandelig og legemlig betaget, complet syg,
								og da skyede han alle Mennesker, saalænge det stod paa, og blev i
								sin tillaasede Stue; men var det Anfald forbi, saa blev han dobbelt
								lystig og gjorde Løier over, hvorledes han selv kunde plage sig.
								- laften var han den Livligste af dem Allesammen.Punsch blev skjænket; den gamle Præst holdt sig imidlertid strængt
								til det ene Glas, der ikke maatte »hjelpes paa«. Det var en Lyst at
								være i Kjøbenhavn, fandt han, at leve med i den levende Tid.
								Kjøbenhavn havde store Fortrin; men de høie Huse her, de snevre
								Gader, Gjenboer, Familier ovenpaa og indeni, var ham dog lidt for
								meget Noahs Ark.»Man kan ogsaa boe friskt og frit!« sagde Generalens Broder, der
								iøvrigt hed Hr. Svane, og det kunne vi ogsaa
								kalde ham. »Jeg venter, at min gamle Ven kommer op ogsaa til mig og
								seer min ringe Leilighed, der er i Baghuset, men har en Udsigt
								- der ikke kan være bedre i Venedig. Den store Kanal fra
								Knippelsbro til Toldboden løber lige under mine Vinduer;
								Rhinstrømmen har ikke saa klart og grønt et Vand som det her
								strømmer; og saa seer man Holmen, Dokken, Gaarde, Taarne og Fartøi
								ved Fartøi.»Hillemænd!« sagde Præsten, »ja det skal jeg see og Dig skal jeg
								besøge! Men hvad har Du nu for? Har Du noget særegent Arbeide?«»Jeg har det med Stjerneskud!« sagde Hr. Svane. »Ideerne falde endnu lige lukt ned og gaae saa ud
								igjen. Jeg tænker paa en Tragedie, som jeg aldrig skriver; jeg
								samler til en Folkebog, som der aldrig bliver Manuskript til
								-«»Og Tragedien, den Du aldrig skriver?«»Ja, en Tragedie er det, hvori Ingen døer, men hvori Hovedmanden
								pines, som man kan pines uden at Livet gaaer af Een; gaaer først
								det, saa har man jo Ende paa Pinen og Tragedien med. Det er
								Tragedien Ambrosius Stub, den danske Digter,
								der sang de friske, klangfulde Viser, han, der gik som
								Lystighedsmager ved de fyenske Herremænds Gilder og var til Nar for
								Folk, der stod aandelig under hans Bagflikker. Men den bliver ikke
								skrevet; nu har jeg den i mig og har saa Fornøielsen uden at høre de
								Andres Vrøvl!«»Men sæt den dog paa Papiret, selv om det siden lægges hen!« sagde
								den gamle Præst.»Der er nok alligevel! hvor meget ligger der ikke gjemt og glemt, som
								hele den nye Slægt ikke drømmer om. Det var maaskee en god Gjerning,
								at udgive saadan en Bog: »Rednings-Anstalt for
									glemte Forfattere«, at diske op med gammelt Godt, der er
								glemt og ikke skulde det! - see det er ogsaa en Idee
								- et Stjerneskud, af dem der gaae ud igjen! -
								Men det var om at besøge mig, Talen var; kunde vi ikke bestemme en
								Tid til at see Huusleiligheden, der er et Slags Fuglebuur,
								Luftballon, old curiosity shop!«»Der seer ud som i Hoffmanns Hjernekiste!« sagde Een af Selskabet,
								»Hoffmann in Callots Manier!«»Jeg finder vel nok derop!« gjentog Præsten.»Her er ellers den bedste Ledsager,« sagde Hr. Svane, idet lille Niels, Pouls Søn
								fra Rundetaarn, traadte ind med frisk Vand i Caraffelen. »Det er min
								Gudsøn!« vedblev han; »har jeg ikke staaet Fadder til Dig, min
								Dreng?«Og Niels nikkede med et Smiil.»Han kan sin »Tusind og een Nat« og Latin ovenikjøbet!«»Ellers turde han heller ikke betræde disse lærde Steder!« blev der
								bemærket.Man saae strax, at den Lille var livlig og opvakt; de unge Mennesker
								havde givet sig af med ham, Læselyst havde han og dertil Nemme til
								at lære udenad, hele lange Vers kunde han, ja endogsaa paa Latin een
								af Horatses Oder; man havde en Dag viist ham: og sagt: »Kan Du lære den
								Fyr udenad og bære den ned fra Rundetaarn, saa er Du en heel Latiner
								og skal have lovlig Ret til at komme her paa Lærdommens Grund for at
								hente os Smør og Spegesild!«Drengen læste og lærte Oden, og fra denne Tid kaldtes han Latineren,
								og hver Student ansaae sig for Mæcenas.»Ja, han er den yngste Latiner herinde!« blev der sagt, og et halvt
								Glas Punsch blev overrakt ham; han maatte fremsige sin Horats og det gjorde han lydeligt og
								rigtigt.»Han gjør nok sin Lykke!« sagde Hr. Svane,
								»ikke fordi han er min Gudsøn, men fordi han er af høi Byrd, og den
								gjør meget. Han er født saa høit som Nogen kan fødes; han er født
								oppe paa Rundetaarn, hvor han endnu boer med sin Fader og passer paa
								Stjernerne. Moderen er død og borte!«Næste Formiddag, paa bestemt Klokkeslet, skulde Niels møde i »gammel Avlsgaard«, hvor Præsten Japetus Mollerup logerede, og derfra, paa
								Slaget elleve, føre ham op til Hr. Svane,
								det var Aftalen, og Niels kunde man forlade
								sig paa.Klokken var ikke mere end ni om Aftenen, da den gamle Præst brød op,
								for han trængte til Hvile; men imorgen - ! ja, hvad
								bringer den Dag? Derpaa tænkte han, da han lagde sig tilsengs i
								»gammel Avlsgaard«; derpaa tænkte lille Niels, der med sin Fader gik op i Rundetaarn, høit op over
								Gaarde og Huse, til den lille Stue, hvor de boede.Den Dag imorgen, hvad bringer den? Ja, det er altid godt, at man ikke
								veed det. - Her blev det en Livsens Dag i mere end een
								Betydning.Hr. Svane boede, som sagt, i et Baghuus i
								Amaliegaden, nær ved, hvor »Casino« nu er bygget. En snever, ikke
								ganske reen Kjøkkentrappe førte derop, hen over en smal Gang, der
								blev endnu smallere ved de forskjellige Ting, her vare stillede hen,
								baade Sandfjerding, Strygebrædt og gamle Brændekurve; hyggeligt var
								her ikke, det Hele tydede paa Flyttedag eller LøverdagsUdrensning i
								Huset, men hver Dag var her saaledes, og dertil et Slags Tusmørke,
								men desklarere straalede herved Hr. Svanes
								lille  Stue, naar man først
								kom derind, i al sin Ringhed havde den noget venligt indbydende.
								Væggene selv vare overklinede med Billeder og Vers, saaledes som man
								seer det paa gamle Skjermbrætter; taabeligt skrevne Avertissementer,
								klippede ud af Adresseavisen, Anecdoter og Digte sad paa kryds og
								tvers mellem illuminerede og ikke illuminerede Kobberstykker; en
								Reol med Bøger fra Gulvet op til Loftet stod paa hver Side af det
								eneste, men meget store Vindue, henover hvilket der voxte en frisk
								Epheu-Ranke, ligesom en heel Guirlande. Herfra var Udsigt over
								Pakhuuspladsen, det brede, salte Vand, Nyholm med sin Kran, sine
								store Bygninger, grønne Træer og Grønsvær, en Lagune mod den aabne
								Østersø, hvor Skibene kom for fulde Seil. Hr. Svane stod med et Smiil, som sagde: »det er mit Altsammen!
								jeg behøver ikke at reise udenlands, de komme udenlandsfra, lige
								forbi mig!« Han saae sig om i sin lille Stue, Døren til Soveværelset
								var aaben, overalt reent og net, det gjorde Vertinden Ære; man
								glemte Flyttedags-Udseendet paa Gangen. En skinnende hvid Dug var
								lagt over et lille Bord, og der stod Kringler og Smaakager paa en
								Tallerken; men iøinefaldende var et lille gammelt, udskaaret Skab
								med Malning og øverst besat med Nipserier og Legetøi; man skulde
								troe, Hr. Svane opbevarede Legetøiet for
								hvert Barn der i Gaden.Og Klokken slog elleve, men Japetus Mollerup,
								den gamle Præst, viste sig endnu ikke, heller ikke kom lille Niels, der jo skulde føre ham op og var saa
								sikker og nøiagtig. Tjenestepigen hos Madammen, som leverede Hr. Svane varmt Vand til Kaffe og Thee, havde
								allerede tre Gange været for at spørge om hun maatte bringe
								Chocoladen; for Præsten skulde trakteres, og Chocolade, vidste man
								fra gammel Tid, var hans Livdrik. Men hvor blev han, og hvor blev
									Niels af?Nu ringede Klokken tolv - kom de maaskee slet ikke!Endelig hørtes Trin opad Trappen, der bankedes paa Døren -
								det var Præsten, men alene, uden Ledsager. Niels havde ikke været hos ham; forgjæves havde han siddet og
								ventet til Klokken tolv; saa blev det ham for længe og han fandt
								selv Veien.Hvad var Skyld i, at den ellers saa nøiagtige Niels ikke kom? Dette Ærinde i Dag havde visselig været
								hans første og eneste  Tanke
								i denne Morgenstund; det havde været Faderens Tanke, og alligevel
								- ja, hvorledes klaredes denne Sag? Den havde en
								Betydning, som hverken Præsten eller Hr. Svane havde Anelse om, Betydning for hver især.En aandfuld Professor sagde paa en af sine Forelæsninger, idet han
								klarligt vilde give et Begreb om det menneskelige Legemes
								kunstmæssige Sammensætning: »Hjernen er Sædet for Sjælen, det vil
								sige, den er Principalen; Rygmarven er kun det store Hovedcontoir,
								hvorfra de af ham givne Ordrer udføres; derfra løbe Nervernes
								electromagnetiske Traade. Principalen befaler: jeg vil der og der
								hen! og nu sættes Maskineriet i Bevægelse, Lemmerne øve deres Dont,
								og dermed har Forstanden slet ikke noget at gjøre; den tænker ikke
								paa: nu skal den Fod løftes og flyttes, den Svingning gjøres;
								Lemmerne lyde den dem givne Ordre indtil der gives dem en ny
								Befaling; men imidlertid hengiver Sjælen sig til anden Virken,
								tænker paa det Forbigangne og Tilkommende.« Det er noget vi opleve
								hver Time; men det hele Mirakel, thi et saadant er det dog, er vi
								saa vant til, at vi ikke tænke derover, idetmindste gjorde Poul fra Rundetaarn det ikke, idet han
								tilmorgen traadte ud paa Gaden og stod der tvivlsom om han skulde
								gaae til Høire eller først til Venstre; i begge Retninger havde han
								Ærinder at besørge. Han stod, som sagt, et Secund stille; Sjælen
								havde endnu ikke givet Lemmerne nøiagtig Ordre, om Veien skulde
								lægges til den eller den Side, om han vilde gaae til Høire eller
								Venstre - begge laae de lige nær, og - ja, der
								maa være een endnu høiere Ordre, end den, vor Sjæl har at give. Poul valgte til Venstre og derved
								- foranledigede en Begivenhed af den største Betydning for
								ham, hans Søn og for os Alle, som læse disse Blade.Hvormeget afhænger ikke af et enkelt Øiebliks Bestemmelse, det at
								vælge Høire eller Venstre! Nu var Ordren givet, Fødderne igang. En
								stor Placat, hvorpaa stod aftrykt Billedet af en Stud, var klinet
								ovre paa Hjørnet; den maatte sees, kun et Secund var det, men dette
								Secund hørte til -! Manden dreiede saa om Hjørnet og ind i
								Sidegaden, og der, netop, saa nøiagtigt som Mennesker ikke vilde
								have kunnet beregne det, faldt et Vindue fra tredie Sal ud af
								Hænderne paa Tjenestepigen og ramte Poul i
								Hovedet, saa at han styrtede til Jorden, ikke død, men med et Hul,
								stort nok til at  Sjælen
								kunde flyve ud. Folk kom; Poul blev bragt
								ind til en Barbeer og derfra paa Hospitalet, hvor tilfældigviis en
								af de unge Læger kjendte ham fra Regentsen.Da Niels vilde gaae hen i gammel Avlsgaard og
								traadte ud fra Taarnet, kom fra Nabolauget en Dreng, der saae stivt
								paa ham.»Hvad seer Du paa mig for, Du Dreng?«»Fordi din Fader er slaaet ihjel af et Vindue! det veed Du jo nok!«»Det er ikke et sandt Ord, Du siger!«»Saa Du troer, at jeg lyver i saadant Noget!«Det var Maaden, han fik det at vide paa; forskrækket derved, troede
								han det dog ikke og var ganske vist gaaet videre til »gammel
								Avlsgaard«, dersom ikke Mo'er Børre, den
								gamle »Æblekone«, der sad i Indgangen til Taarnet og solgte Frugt,
								havde spurgt den anden Dreng nærmere ud og ved sin Forfærdelse
								fuldkommen skræmmet Niels, hvem hun sagde,
								at nu var det ikke Tid at gaae til »gammel Avlsgaard«; han skulde
								lade Præst være Præst og faae rigtig Besked om sin Fader; der var
								nok en Ulykke skeet, for den kunde man altid være vis paa! og nu løb
									Niels afsted til Hospitalet, da han kom
								der, var Faderen allerede død.Japetus Mollerup og Hr. Svane sad i livlig Samtale og havde tømt den sidste Kop af
								Chocoladen. Niels kunde ikke være blevet
								syg, meente Hr. Svane, thi da var hans Fader
								kommet; der maatte være noget ganske andet i Veien, end Sygdom
								- maaskee et Par Hunde i hver Gade, »thi de er hans Skræk,
								« sagde Hr. Svane, »han kan gaae en lang
								Omvei, for ikke at komme en Hund for nær, for den alene er han en
								Kryster!«Da aabnedes Døren, og Niels traadte ind,
								forgrædt og jamrende. »Min Fader er slaaet ihjel!« vare de første
								Ord, han sagde, og kun igjennem Hulken fik de den hele Ulykke at
								høre.Det er bedrøveligt at see et stakkels sorgfuldt Barn, at vide det
								reent forladt og at det selv forstaaer det.»Du stakkels Dreng!« sagde den gamle Præst og spurgte om hans Slægt
								og hvilket Tilhold han nu havde her i Byen.»Han har slet ingen!« sagde Hr. Svane. »Jeg
								er hans Gudfader, det er nok det nærmeste Familieskab! -
								Naa, tør Taarerne af, det hjelper ikke at græde - vor
								Herre maa hjelpe!«»Han har slet ingen!« gjentog Præsten. »Gaae for Lud og koldt Vand
								- ! Guds Veie ere urandsagelige!« - og den gamle
								Mand saae paa ham med bedrøvet Mine.Niels var virkelig aldeles forladt; gode
								Mennesker eller Fattigvæsenet, - det vi ikke her nævne som
								en Modsætning, det tog sig ellers ud som en Blad-Artikel,
								- maatte tage sig af ham.Vor Moders Ord ved Afreisen: bring mig en slem Dreng hjem, at jeg kan
								gjøre en god Christen af ham, kom levende frem i Præstens Tanker:
								men Niels var ingen slem Dreng, ikke Barn af
								daarlige Folk, saaledes som Aftalen var. Det gamle, brave Ægtepar
								vilde gjøre noget Godt i denne Retning, netop hvad eet eller to Aar
								senere virkeliggjorde sig ved »Foreningen til forsømte Børns
								Frelse«.Japetus Mollerup var allerede fra Aftenen
								forud vel stemt for Niels; der var Livlighed
								og Kløgt hos Drengen, og det tydede paa en stor Hukommelse, saaledes
								at kunne fremsige en Ode af Horats; nu stod han saa forladt, saa
								inderlig bedrøvet - havde han bare været et forsømt Barn,
								»en slem Dreng«, saa havde Præsten strax taget ham; nu var han
								vaklende af bare Samvittighedsfuldhed. Vel vidste han, at Moder i
								Eet og Alt vilde være tilfreds med hans Bestemmelse og Handlemaade;
								hun sluttede sig, uden at vide det, til Pythagoras Disciple, der
								ubetinget troede hvad Mester dicterede, og kom der en tvivlsom Ting,
								gave sig hen med:
								αὐτὸς
								ἓφα (han selv har sagt det); hvad Fader
								i Præstegaarden sagde, var det eneste Rette, om hun ikke selv begreb
								det; skulde han nu her vise sin Magt og Eneraadighed? Han tænkte
								frem og tilbage, sagde derpaa til Hr. Svane,
								hvorledes Tankerne krydsede.»Det er godt, det er meget godt!« sagde denne, alt som han hørte og
								forstod Aftale og Bestemmelse, men loe derpaa ganske høit over
								Ordets bogstavelige Holdelse.»Saa I vil have en slem Dreng,« sagde han, »et noget moralsk
								fordærvet Barn? Vor Herre under Eder det bedre! er det ikke ligesom
								at han selv havde overrakt Eder hvad I søgte, men givet Eder det i
								god Skikkelse! Der skal nu absolut være Skavank ved, Noget I kunne
								pille ud! - det er her ogsaa. Han har et Stykke Troldhex i
								sig, han er en Sprutbakkelse; fut, fut! ikke sandt Niels? - Alligevel, ham faae I
								Fornøielse af! og jeg slipper ikke med Ord  og Tale, før I tage ham. Jeg har som
								Gudfader givet Daabs-Løftet at sørge for hans Christendom, hvis
								Forældrene falde fra, og derfor holder jeg ved!«Japetus Mollerup tænkte over, meente det og
								meente det, uden just at faae det sagt. Hr. Svane holdt ud med Spøg og med Alvor. »Ingen veed i hvilke
								Hænder Drengen kan falde her i Byen, gode Evner er en meget god
								Ager, naar den ordenlig pløies og faaer den rette Sæd, men ellers
								- nok sagt, Drengen er hæderlig - og Trold er
								der i ham!«Et Par tunge Taarer i Drengens Øine gav Deeltagelsens Guldmynt sin
								fulde Vægt, og Beslutningen var taget; den gamle Præst følte, at han
								kunde forsvare for sin Kone og sin Samvittighed, at han tog dette
								Barn.Niels skulde altsaa forlade Kjøbenhavn,
								følge med til Jylland, til det stille Præstegaards-Liv paa Heden.Det var en mageløs Lykke i Ulykken, sagde de Alle, og det lyste ogsaa
								ind i hans unge Hjerte. Det Nye, det Uventede, fyldte ham, og efter
								inderligt at have grædt ved Faderens Kiste, skinnede Solen igjen ind
								i Barnesindet. Vennerne paa Regentsen sagde han Farvel, og det runde
								Taarn, Hjemmet deroppe - ja, det gjemte ligesom i een Sum
								hele hans Liv og Levnet, og derfor maae vi endnu før Afreisen med
								ham derop, hvor alle Tankespirer til den kommende Tid havde hvilet;
								vi maae kjende, som han, til dette Hjem, hvorfra han havde en
								Erindrings-Skat paa Heden og siden i det bevægede Liv.Vi ville stige med op paa det runde Tarn og, før vi forlade det, have
								et klarere Billed af lille Niels.II.Rundetaarn.Alle Kjøbenhavnere kjende Rundetaarn, og Provindsfolkene kjende det
								idetmindste fra Almanaken, hvor det paa Titelbladet staaer i
								Træsnit. Man veed, at Kong Christian den
								Fjerde, hvem Ewald og Hartmann have givet ogsaa Sangens Guld til
								hans  Udødeligheds Reise,
								byggede Rundetaarn som Stjerne-Observatorium for Danmarks berømteste
								Mand, Tycho Brahe, der under samme Konges
								Mindreaarighed maatte drage ud af Landet.I Taarnet er ingen Trappe med Trin, man kommer derop af et i Spiral
								skraanende Muursteens-Gulv, saa glat og jevnt, at Peter Czar af Rusland engang, med fire Heste for sin Vogn,
								skal have kjørt heelt op, og da han stod der øverst, befalet en af
								sine Tjenere at styrte ned, og denne havde adlydt, var han ikke
								blevet hindret af Danerkongen. »Vilde dine Folk være saa lydige?«
								spurgte Czaren. »Jeg vilde ikke give en saadan Befaling!« svarede
								Kongen; »men jeg veed om mine Tjenere, selv den ringeste, at jeg
								turde lægge mit Hoved i hans Skjød og trygt sove ind!«Det er Sagnet, og det er for os Danske meget smukt opfundet. For
								Portnerens lille Søn deroppe var det en afgjort sand Begivenhed;
								dog, ved sit nøie Kjendskab til Stedet, vidste han, at Czaren ikke
								kunde have kjørt lige øverst op til Rækværket, men maatte være
								steget ud af Vognen ved hans Forældres Dør, hvor man ad en Trappe,
								paa flere Trin, naaer det Øverste.Der er vist faa Steder i Kjøbenhavn, der i sig og ved sine nærmeste
								Omgivelser frembyde saa meget for Tanke og Phantasi, som netop
								Rundetaarn, og det især naar man er født deroppe, som Tilfældet var
								med Niels.Midt i den travle By, i den befærdede snevre Gade, høit op til
								Kirken, løfter sig det gamle Taarn med sine aabne Vinduesbuer, dem
								Vinden suser ind af, og gjennem hvilke, ved Vintertid, Sneen fyger i
								Bunker paa det skraae Muursteensgulv. Orgeltonerne og Psalmesangen,
								som dernede klinger ud over Wessels og Ewalds Grave, naae med samme Magt herop.Det er gjennem Rundetaarn man kommer til UniversitetsBibliotheket,
								der hen over Kirkens Lofthvælvinger strækker sig som en stor Sal,
								hvis Boghylder danne Gader paa kryds og paa tvers. I Dybden, omtrent
								det Sted, hvor nede i Kirken Altaret staaer, var da det oldnordiske
								Museum; her gjemtes tusindaarige gamle Steenkiler, Askekrukker og
								Oldtids-Sværd. Dette lyder nu som Anmærkninger til en »Kjøbenhavns
								Beskrivelse«; men i Erindringen for ham, som dengang kaldtes lille
									Niels, Pouls Søn paa Taarnet, klinger
								det endnu i Manddomsaarene som en deilig  Barndoms-Sang; vi
								høre kun de jevne Ord, men han fornemmer
								Melodier.Fra Taarnets Gjenbohuus, Regentsen,
								Studenternes Gaserne, klang i stjernelyse Aftener og i det klare
								Maaneskin Sangen fra de unge »Herrer i Aandernes Rige«; saa frisk,
								saa bølgende løftede den sig til Portnerens oppe paa Taarnet, hvor
								Vinduet var aabent; man kunde der følge med i Ordene, naar man
								kjendte dem. Hvor tidt sad ikke Niels og
								lyttede til; det var saa fornøieligt. Nede under ham laae hele den
								travle By som i en Drøm. I de mørke Aftener skinnede ved Lygtelyset
								alle Gaderne som Taagestriber; hist og her fra et Tagkammer blinkede
								et Lys; han saae det ogsaa gjennem sine Tankers Glar, og det
								beskjeftigede ham at forestille sig Staden i de forskjellige gamle
								Tider: da den kun var et Fiskerleie, da den blev en Handelsplads, en
								»Kjøbmands Hafn« og voxte til Kongestad, saaledes som han havde læst
								om den.Mangen stormfuld Nat laae han vaagen i sin Seng og hørte hvor
								underligt Vinden susede og peb gjennem de rudeløse Vinduesaabninger;
								det var som om den vilde løfte det gamle Taarn; og at Stormen har
								Magt og Styrke, havde Niels vel fornummet,
								da han med sin Fader sildig, i et sligt Veir, gik derop. Lygtelyset
								bevægede sig skarpt henad Muren, over de opstillede Runestene og
								Steenliigkister; Øiet speidede derved, man blev lydøret; Stormen
								blæste Lyset ud og knugede med et ordentligt Tag baade Fader og Søn
								lige op imod Væggen, mens det over og under dem susede, hvinede og
								hvæsede; det var et Vindkast, man kunde tage og føle paa; de maatte
								neie sig, og Taarnet gjorde det samme, fornam de.Barndomstiden heroppe var en egen Drømmenes Tid; naar Niels siden som Ældre saae en Bi boltre sig
								imellem Bladene i en Rose, øverst paa Spidsen af et opløbet, slankt
								Rosentræ, da kom ham i Tanke hans Barndomstid paa Rundetaarn; der
								havde han som Bien været nydende og drømmende, der havde han følt og
								fornummet den samme Leeg og Lyst, som vi høre om i Tiecks Eventyr: »Alferne«, hvor disse med den lille Marie lægge Frugtkjærner i Jorden, og der skyde op to slanke
								Træer, i hvis Toppe de Smaa gynge og see ud over Verden; han havde
								ogsaa gynget  paa sine
								Tanker høit deroppe i Taarnet; det var hans Trylletræ, der naaede
								høit over By og Land.Ogsaa det Gyselige fandt her i hans Barndomshjem sin Repræsentant, og
								denne var ingen anden end den forresten høist respectable Mo'er Børre, den gamle Æblekone; vi have nylig
								nævnet hende sidde nede i Indgangen til Taarnet, hvor hun solgte
								Frugt og de af Børnene meget yndede Sukkergrise til fire for een
								Skilling, billige, velsmagende og altid rosenrøde; hun sad der
								Sommer og Vinter; men paa den koldeste Tid havde hun Ildpotte. Mangt
								et lille fordærvet Æble, en knækket Griis, forærede hun Niels; men, fra han var kommen ud over de
								første Børneaar, spiste han dem ikke; nei, han kastede dem langt fra
								sig og var ikke at bringe til at tage hende i Haanden; det gjøs i
								ham, naar hun strøg ham hen over Haaret, og hvorfor? - Han
								havde hørt af sine Forældre, at hun i levende Live havde solgt sit
								Skelet til en Doctor paa Hospitalet. Det var det Gyselige, at hun
								levende var solgt som Liig, det var en Slags Forskrivelse, om just
								ikke til den Onde, saa dog til Døden. For denne Forskrivning havde hun
								aarlig Pension af to Rigsdaler; een af disse, netop idet den var
								bleven udbetalt, laantes af Portnerkonen; Niels skulde gaae at bytte, han syntes at han bar paa
								Blodpenge.Reent og net var der i det lille Kammer hos Portnerfolkene oppe ved
								Observatoriet; om Dagen havde Fader Poul jo
								en heel Deel at løbe om, men om Aftenen blev han gjerne hjemme hos
								Kone og Søn, læste høit om de gamle Tider i Danmark; tidt var der
								rare Billeder i Bøgerne, saaledes at man kunde see Alt som det havde
								været; han fik disse at laane fra Universitets-Bibliotheket lige
								under sig; man vidste der, at han var vaersom og ordenlig.Familiens egen Bogsamling bestod kun af to Bøger, Bibelen, der tilhørte Moder, og den gamle Eventyrbog
								»Tusind og een Nat«, den eiede Niels, han
								havde den i Foræring af sin Gudfader, Hr. Svane. Begge Bøger bleve stadigt læste, og Niels var godt hjemme i dem begge to, Bibel og Eventyrbog,
								hver hinanden saa modsat, og i Barnesjælen to lige Sandhedens Bøger.
								En Forfatter, vi troe Humboldt, siger, at
								Drømme ere Tanker, som man i vaagen  Tilstand ikke fik fuldendte, og som nu,
								under Søvnen, løsne sig; derfor drømmer man aldrig hvad man helst
								vil og meest inderligt tænker paa. Hvor inderligt eller ikke Niels havde i Tanker eller i Ønske at være
								Aladdin, kunne vi ikke sige, men betydningsfuld for ham blev i hans
								modnere Alder en Drøm her i Barndomsaarene. Han drømte nemlig en
								Nat, at han som Aladdin steeg ned i Hulen, hvor tusinde Skatte og
								skinnende Frugter næsten blændede ham; men han fandt og fik den
								forunderlige Lampe, og da han kom hjem med den, var det -
								hans Moders gamle Bibel.Hvor betydningsfuld blev ikke i Tiden denne Drøm; Barnet kan drømme,
								hvad den Ældre først efter Livets Kamp og Strid mægter -
								ikke at gribe, men at øine.Det fjerne Østerland, hvor »Tusind og een
								Nat« hørte hjemme, og den Jordbund, hvor Bibelens hellige Historier havde deres Liv, var ham eet og
								samme Stykke af Verden; Damaskus og Jerusalem,
									Persien og det stenede Arabien,
								vare eet og samme kjendt og hjemligt Rige, der med Danmark, hvor han levede, udgjorde ham den
								hele Verden; andre Riger og Lande hørte han vel stundom nævne, men
								de vare ham fremmede og mere fjerne end selv Sol og Maane; disse
								kunde han dog see for sig. - Der var endogsaa en Tid, han
								troede, at de sorte Pletter i Maanen var en Mand, der havde stjaalet
								Kaal og derfor til Straf sat derop, at sees af alle Mennesker! Det
								var en gruelig Straf.»Det er ingen Kaaltyv,« sagde Hr. Svane, »det
								er en lille Gavstrik, som flyver om i Glasballon og seer Folk efter
								i Sømmene! Tag Du Dig iagt for den Luftskipper; han flyver Jorden
								rundt og leer af os Allesammen!«De Ord og den Forklaring gjorde et dybt Indtryk paa Niels, og han talte om den, og det selv til
								Studenten, der hjalp den astronomiske Professor inde ved
								Instrumenterne.»Det er jo en forfærdelig Vantro og Uvidenhed af en Beboer lige ved
								Siden af Kjøbenhavns Observatorium!« og Studenten lod ham see i en
								af de store Kikkerter deroppe, og Maanen viste sig som en kjæmpestor
								Kugle med heel Landkorttegning paa! han lod ham see Solpletterne,
								der udvidede sig og trak sig sammen, syntes han; og nu hørte han
								fortælle, at Sol og Maane, ja hver  eneste Stjerne, var en heel Jordklode. Det
								var ligesom en Eventyr-Historie at høre paa. Noget egentligt klart
								Begreb fik han rigtignok ikke, men hans Phantasi løftede sig ud i
								det uendelige Verdensrum; han befolkede hver en Stjerne med
								Mennesker, og tænkte, om de vel deroppe med deres Kikkerter kunde
								see Kjøbenhavn og Rundetaarn, hvor han boede.Tidt og ofte ønskede han nu at kunne flyve som Svalerne, der i
								piilsnar Flugt joge forbi hans Vindue ind i Taarnet og der med
								krydsende Fart flagrede, fløi og skjød afsted; med en Flyven som
								denne maatte han kunne naae den blinkende Stjerne. »Du bruger dog et
								Par hundred Aar derop!« havde Studenten sagt, og de Ord vare saa
								fast voxede ind i Tanken, at han virkelig en Nat drømte, at han
								hurtig og let som Svalen svang sig fra Jorden, der blev mindre og
								mindre; men Stjernen, han fløi imod, blev ikke større; han var langt
								ude i det uendelige Rum og idelig lød Studentens Røst: »Du bruger
								dog et Par hundred Aar derop!« - men derhen vilde han,
								maatte han, og han fløi, blev som baaret af Luften, - og
								klarere og klarere lyste Stjernen, men ikke nærmere, og han vaagnede
								midt i Flugten, langt fra Maalet.Faderen havde læst høit for dem i en Bog, en gammel dansk
								Oversættelse, om »Haltefanden«, der kom til Studenten, som boede
								høit i Veiret, næsten som de paa Rundetaarn, og om Natten løftede
								Tagene af Husene og lod ham see Alt hvad derinde foregik; Phantasien
								gjorde det samme Experiment for Niels; dog,
								hvad han saae var ene og alene dækkede Borde, Selskaber, der sad om
								Steeg og Kage, eller Juleaftens Herlighed med lysende Juletræer.
								Selv fik han et saadant hver Juleaften, men lille; i en Urtepotte
								stod det, behængt med udklippede Næt og virkelige Æbler; i Toppen
								skinnede en Guldstjerne, der skulde tyde paa Jesu Fødselsstjerne. Og
								netop paa Julens hellige Aften, da han havde spiist og skulde til at
								høre Fader læse en Historie, udstødte Moder et Suk og sad i det
								samme stiv, som om hun var død. Fader løb efter Doctoren, en
								Aareladning blev foretaget, Moder aabnede igjen sine Øine; men fra
								den Stund var alle hendes Lemmer lamme; det var Apoplexi, kun i
								hendes Øine viste sig Livet. Hun maatte bæres af Seng og i Seng;
								saaledes hengik fem tunge, lange Maaneder.Af Bibelen læstes endnu om Aftenen høit, og man saae i hendes Øine at
								hun forstod. Tidt var det blevet sagt: »Bibelen er Guds Ord«, og
								derfor, i from og barnlig Tro, tog lille Niels en Aften Bibelen og lod den berøre Moderens stumme Mund,
								og hans Tanke derved var, at Bibelen, Guds Mund, skulde berøre
								Moders Mund til Kys. Det var som om hun forstod det: aldrig glemte
								den lille Dreng siden som Mand det Udtryk, der lyste fra hendes
								Øine; i dem laae Sjælens eneste Baand med Omverdenen.Sidst i Mai døde hun; det var det første store Forliis i denne
								Verden, den første Rift i Livets smukke Billedbog; - men
								Fader levede endnu, Hjemmet blev jo, men den ene halve Deel af
								Verden var borte.Ned af Taarnet bar de Moderens Kiste; ude paa Gaden holdt de Fattiges
								Liigvogn; tilfods fulgte Mand og Søn den lange Vei ud af Nørreport
								til Kirkegaarden; Solen skinnede, Træerne vare nyligt udsprungne,
								Søerne, de kom over, gjenspeilede den blaae Luft. Niels havde aldrig før været udenfor Kjøbenhavns Volde,
								kun seete fra Taarnet kjendte han Forstæderne, Mark, Enge og Skove;
								første Gang paa Foraarets friske, deilige Dag kom han i det Grønne,
								mellem Blomster og under Træer, men ved sin Moders Grav.Man fortæller om en engelsk Familie, der fra Dampskibet paa Reisen
								til Petersborg, gik nogle Timer i Land i Kjøbenhavn, tog en Vogn og
								sagde til Kudsken: »Kjør os hen, hvor der er noget Smukt at see!« og
								det Smukkeste, Kudsken vidste, var ikke Billedgallerier eller
								Museer; nei, Assistentskirkegaarden; derud kjørte han dem, og de
								skulle være blevne i høi Grad henrykte og lovede at komme igjen for
								at lade sig begrave her, da det var det smukkeste Sted i Verden! Det
								har idetmindste Kudsken fortalt, og Niels
								var af samme Mening som han og hele den engelske Familie: det var
								det deiligste Sted i Verden! han ønskede at kunne blive med sin
								Fader her under de smukke Træer, hvor Fuglene sang, hvor Muren
								prangede med Billeder, hvor Gravene stode med Monumenter, Blomster
								og Krandse. Her var saa festligt, saa yndigt, og dog græd han, thi
								hans Fader græd, og ned over Moderens Kiste kastede de den sorte,
								tunge Jord.Langsomt gik det igjen hjemad til det gamle Taarn, hvor han  nu var Alt for Faderen;
								- Hjemmets Drivhjul var borte, han var fra nu af ligesom
								blevet mere dyrebar, idet han modtog Moderens efterladte Hjerteplads
								hos Faderen, og det forstod han. Mindre let at forstaae, -
								og dog er det saaledes, - at Barnet glemmer saa snart sin
								Moder, hende, hvis hele Hjerte slog for det, levede for det, fyldtes
								af det, elskede det, som kun en Moder kan elske, der forglemmer sig
								selv for dette og kun i dette har sit Haab, sin Fremtid. Ogsaa Niels glemte sin Sorg, glemte næsten Moder
								- og vi vide i de første tre paafølgende Aar ingen større
								og betydende Livets Skyggeside for ham, uden den, at der var Hunde
								til.Kjæk, næsten afprægende en Characteer med heftig Opbrusen, en Villie,
								var der een Side, hvorfra han aldeles var en Kryster: han havde en
								medfødt Angest for Hunde, det var hans Sorg, at disse Skabninger
								vare til; blot en Hund snusede til ham, gik der et Choc gjennem alle
								hans Lemmer, og man vil da begribe, hvilken Qval det maatte være Niels at komme paa Gaden i Kjøbenhavn, der
								selv i Udlandet, og med Ret, er berømt for sin utrolige Vrimmel;
								Reisende have skrevet derom og sagt, at vi heri overgaae
								Constantinopel, der dog er mærkelig ved sine Skarer omdrivende,
								herreløse Hunde. »I Kjøbenhavn ere de ikke herreløse!« sagde Hr. Svane, og vi ville høre hans Udtalelse om
								denne Hovedstadens dyriske Drift, som han i sit gode Humeur kaldte
								den.»Her ere Hundene ikke herreløse, ikke omdrivende Horder! nei, de ere
								hjemme; hver Herre, hver Dreng og Madam har sin Hund, hvert Huus
								sine Hunde. Værst er det i Byens Havn! der, paa Pæreskuder og
								Fragtskibe, gjøe og hyle de ind i Natten, saa Gud naade Hver, som
								sover let i den Gade, det er snart forbi med hans Søvn; er der nu en
								Hund lukket ude, saa gjøer den med eller hyler som et nyt Toug paa
								en gammel Tridse, hvor der heises svært Gods; det høres af en anden
								nattedrivende Hund, der svarer; det bliver Duet, Terzet, men aldrig
								Finale der ender, før Natten ender og Dagen kommer, og saa har man
								hele Skuet: fire, fem Hunde staae og spærre Dig Port og Gadedør, to
								ligge i Solen og optage Fortoget; en glubsk Kjøter farer tvers over
								Gaden og er nær ved at løbe skikkelige Folk overende; Madammens
								Spids gjøer fra det aabne Vindue, en lille Hund, uden Kjendetegn af
								hvad Kaste den hører til, gjøer sig hæs fra Gadedøren, Moppen  vralter ækel feed, som et
								Aadsel, der er hovnet op i Vandet; man bliver vaad i Munden ved at
								see paa dem. Der komme Hunde, fødte til at staae i Lænke, Hunde for
								ledige Jomfruer, Hunde med Dressur og i raa Natur, og det ikke blot
								Hunde paa Gaden, men Hunde i Gaarden og inde i Stuen, tidt i
								Sophaen, selv i Sengen og oppe paa Bordet - et rigtigt
								stort Bæst, uden al Eau de Cologne, midt i
								Familieskjødet; det kysses af hele Familien, er Lem af den
								- og det er ikke overdrevent, men det er overdrevent med
								Hundene!«See, det sagde Hr. Svane. Nu var lille Niels den Plage qvit, løst fra dem
								Allesammen, fra Kjøbenhavn, fra Hjemmet og Rundetaarn, det der vilde
								staae uforandret, tungt og graat, som om ingen Dag var gaaet, naar
								han om Aaringer maaskee, større, ældre, forandret i saa meget, kom
								her tilbage igjen. Hans Klæder bleve lagte i en lille svær
								Trækoffert, den eneste her var. Den gamle Bibel og »Tusind og een Nat« fulgte
								med; det var hele Bibliotheket oppe fra Rundetaarn, og -
								saa gik Reisen til Jylland.III.Præstegaarden paa Heden. Musikant-Grethe.Over Silkeborg, hvor dengang Ingen endnu
								tænkte paa, at der snart vilde reise sig en By, gik den dybe, tunge
								Sandvei vesterpaa, til Hjemmet: den gamle Præstegaard ved
								Hvindingedalsbanker, som ved »Langsøen« afskjæres fra de store Skove
								og begrændses af den udstrakte, havlange Hede. Det var sildig Aften,
								mørkt Veir; trætte vare de Reisende, trætte vare Hestene, langsomt
								gik det fremad i Eensomhed og Stilhed. Nu gjøede en Hund.»Det er vor Lænkehund,« sagde Præsten; »Lyden rækker langt herover!«Hundens Hilsen var den første i det nye Hjem. Hvorledes saae her ud?
								Ja, allerede i et Par Timer var alt Udseende ligesom visket ud af
								Mørket. - Allerede Aftenen forud var sendt til Aarhuus
								Vogn og Heste, at disse kunde hvile ud og have friske Kræfter til
								Hjemreisen; men nu vare Kræfterne slupne, de luntede  fremad; knak nu bare ikke et af
								Hjulene! Sandet blev dybere, Natten mørkere. Længe hørtes Vandets
								Brusen gjennem Sluseværket ved Gudenaa;
								snart lød et underligt Fugleskrig, hvorved Niels foer iveiret; men selv dette Fremmede blev vanligt, de
								trætte Øine lukkede sig; Vognens eensformige, langsomme Bevægelse,
								Sandets Skuren mod Hjulene dyssede i Søvn, og ikke kjendte han da
								til denne Egns mange Sagn og Syner, ellers vilde den mørke Aften nok
								have oplivet baade dem og ham.Niels vaagnede først da han holdt i
								Præstegaarden. Alt var i Bevægelse, Alt paa Benene, Lysene selv
								syntes at løbe omkring i Stuen og kalde: »nu komme de! nu komme de!«
								Lænkehunden gjøede, Hanen og Hønsene paa Hjalet galede og kaglede;
								Pigernes Træskoe klapprede over Gaarden, og Mo'er stod med smilende
								Ansigt og fik et Kys; tæt ved hende viste sig en ikke ganske ung
								Pige, med et tænksomt, mildt Ansigt; hun var omtrent otte og tyve
								Aar og Præstefolkenes eneste Barn; det var Bodil. Lys stod stillet i Vinduerne, en heel Illumination, og
								inde i Stuen var der dækket op som til en Fest. Fader havde i Dag
								ikke faaet noget Ordentligt, Vertshuusmad er kun halv Mad, derfor
								fik han nu en varm Suppe, Haresteg og Bønner.Præstekonen havde meget at fortælle, meget mere end Fader, der kom
								saa langveis fra: Maarkatten havde taget fem Ællinger, et af
								Skilderierne var igaar faldet ned og havde forskrækket hende, hun
								havde troet, at det var et Varsel. Byfogedens de unge Folk vare
								komne til Egnen og havde allerede gjort Besøg Vesterpaa; jo, der var
								skeet meget i de fjorten Dage Japetus
								Mollerup, »vor Fader,« havde været i Kjøbenhavn.Bodil sørgede især for Niels; venlig og hjertensgod sagde hun ham Velkommen;
								Mo'er selv, den gudsfrygtige, skikkelige Præstekone, sagde ogsaa
								meget mildt: »Velkommen i Huset«; men hun kunde dog ikke dølge for
								sig selv, at hun hellere havde modtaget et noget moralsk fordærvet
								Barn, som hun kunde føre frem i det Gode, lede og opdrage, have sin
								Glæde af paa Jorden, sin Løn i Himlen; med en større Inderlighed
								vilde hun have modtaget et saadant, - saaledes ere vi
								stakkels Mennesker i vore gode Forsætter.Bodil førte Niels op
								paa hans lille Kammer, Moder lagde ham  vel paa Hjerte at slukke Lyset; Bodil kom selv senere og saae efter om det
								var skeet. Han laae i Sengen, blødt og godt, i det rene, friske
								Linned, læste sit »Fader vor«, men ihvor træt han var, kunde han dog
								ikke strax falde isøvn.Det var endnu kun fireogtyve Timer siden han havde forladt Kjøbenhavn
								og sit stadige Hjem, Rundetaarn; i den korte Tid var oplevet saa
								uendelig Meget, som ellers ikke i Aaringer; han havde været paa
								Dampfartøiet, og i et deiligt Veir, paa det seilløse Skib fløiet
								forbi over hundrede Skibe, der satte alle deres Seil til og dog slet
								ikke kunde følge med dem; han havde seet hele Sjællands Kyst,
								Helsingør med Kronborg, ja, Sverrig var de saa nær, at de øinede
								Mennesker der tilfods og tilhest. Han var steget iland i Jylland, i
								en heel fremmed By, og derpaa kjørt saa langt over store Høider,
								hvor man saae vidt om. Han var kommet forbi Sandbanker, saa mægtige
								som han tænkte sig Bjerge, kjørt ind i store Skove og ud igjen,
								altid i stille Eensomhed. I Kroen, hvor de bedede, var Alt ham
								ganske fremmed, selv Sproget, de talte; og nu var dette Land, dette
								Sted her hans Hjem, det han slet ikke kjendte, alle Mennesker her
								vare ham fremmede. Disse Tanker opfyldte Sindet og holdt hans Øine
								aabne.Gjennem Vinduet skinnede en stor Stjerne ind til ham, den kjendte
								han, netop den, fra samme Sted, i samme Høide, syntes ham, havde
								lyst ind til ham mangen Aften oppe paa Taarnet, den var fulgt med
								ham herover; han blev saa glad derved, som ved en gammel Ven, læste
								saa endnu engang sin Aftenbøn og sov ind.Næste Morgen, da han blev kaldt til Thee, klang ham imøde Musik,
								lange, udholdende Toner, som af en Skalmeie eller Harmonika; den
								sidste var det. Inde i Dagligstuen sad en gammel Bondekone, der med
								stor Alvorlighed bevægede Instrumentet, saa at der klang en gammel
								Kjæmpevise-Melodi. Prægtige store, blaae Øine havde den Gamle.Præsten sad i Lænestolen, og med et venligt Smiil sagde han, idet den
								sidste Tone var dirret hen: »Tak Grethe! Det
								var altsaa Velkomst! jeg vidste nok I undte mig den!«»Ja!« sagde hun, »jeg vidste, at I skulde komme hjem igaar Aftes, og
								jeg blev oppe længe over min Sengetid, for at hilse Velkommen fra
								Kongens Kjøbenhavn, den lange, lange Reise! jeg  stod i min Dør og ventede; men da det saa
								trak altforlangt over Tiden, saa krøb jeg i Slagbænken og er derfor
								nu kommet her tilmorgen!« Hun kyssede Præstens Haand.Det var Musikant-Grethe, som hun kaldtes; hun
								boede her ved Banken i Klynetørvs-Huset. Hun var kommet her med det
								Bedste, hun havde, hendes Skat i denne Verden, og det en Skat som
								gav Renter. Gjennem mange Aaringer havde hun i Eie denne Harmonika,
								og ved sit mærkelige Gehør havde hun lært sig til at spille paa den
								uden at kjende en Node. Hver gammel Melodi, hun nynnede, hver ny
								Vise, hun hørte, kunde hun meget snart spille paa Instrumentet, og
								det ene og alene ledet af sit musikalske Øre. Det blev hende til et
								lille Erhverv, idet hun imellem spillede op til Dands ved
								Bondebryllupper. Saa inderligt, som om det kunde være et levende
								Væsen, elskede hun denne Harmonika og frydede sig over dens Toner.
								Musik var nu hendes Livs Salighed. Det var en rigtig Glæde at komme
								over i det noget fjernere liggende Præstesogn, hvor der var unge
								Folk som havde et Klaveer og som Konen der spillede saa yndelig paa.
									Musikant-Grethe havde tidt staaet ude
								paa Gangen og lyttet efter den »Himmel-Musik«; et Par Gange var hun
								blevet kaldet indenfor, og engang, da hun der var ene med
								Præstekonen og havde forjaget sin Frygtsomhed, fandt hun ved sig
								selv tilsidst paa at anslaae de rette Tangenter til Melodien. Havde
									Musikant-Grethe været født i andre
								Livsforhold, andetsteds, hun var maaskee, som musikalsk Geni, blevet
								en europæisk Storhed i Tonernes Verden - nu var hun kun
									Musikant-Grethe.Hun var det første Bekjendtskab i det nye Hjem; snart kom de andre
								Personer frem, Karle og Piger, Fjerkreaturer og Staldqvæg, hele
								Besætningen, Alt nyt og morsomt, en sand Modsætning til, hvad Stuen
								paa Rundetaarn og Kjøbenhavn frembød. Her i Præstegaarden var ogsaa
								en Hund, men den stod i Lænke, gjøede rigtignok, men kjendte Huset
								og altsaa vidste hvem der hørte til. Svinene gryntede, Ænderne
								snaddrede, Duer og Graaspurve gik fredeligt om, Pigerne nikkede,
								Karlene sang; men Talesproget var ikke let for Niels at forstaae, det lignede, syntes han, slet ikke det
								Danske i Kjøbenhavn.Det var et sandt christeligt Huus, han var kommet til, det var  gode Mennesker, hvor
								Villien til det Gode var stor; her var megen Hjertelighed og
								- lidt formegen Tobaksrøg, den var Fatter Skyld i, og den
								Fornøielse, han havde herved, undte de ham Alle. Moder og Bodil vare jo ogsaa blevne vante til den.I fjorten Dage havde Fader vel ikke været hjemme og røget sin Pibe,
								men Duften fra den var ikke gaaet paa Reise, den boede her, som
								Duften boer altid i det russiske Læder, som den egne Lugt i de
								engelske Bøger og Høvlspaanens Dunst ved Snedkerens Hverdagskofte.Den gamle Japetus Mollerup var i sit Hjerte
								Kjærlighed, som Christi Lære er det; hans Tale i Kirken var den
								samme Udgydelse, men i en anden Form. Ligesom i Billederne, de store
								Mestere fra Middelalderen have givet os, ikke det Græsselige, det
								dryppende Blod, alt det Krasse, men den fromme, dybe Følelse, det
								skjønne Eenfoldige i Troen, er det, der rører og opløfter os;
								saaledes var det heller ikke Prædikens Ord, der klang om
								Helvedsporte, om den strænge Gud og Syndens Vederstyggelighed, men
								særlig den Inderlighed, der beaandede hans Tale, den Overbeviisning,
								hvormed den blev givet, som vidunderligt greb Tilhørerne. Mellem
								Præst og Menighed var her noget Patriarkalsk; den Gamles Ord var
								Troens og Sandhedens, hvorpaa man trygt forlod sig; og den, som af
								Alle stod ham nærmest, hans brave, christelige Hustru, saae
								allermeest op til ham, hengav i ham ganske sit Jeg, sin
								Personlighed; hans Tanke og Mening var hende
								den eneste rigtige, hans Ord var hende en
								Lov, hans Forstand var hendes lysende Lygte.
								At den Mand ikke var blevet Provst, var hende det tydeligste Tegn
								paa Uret i denne Verden. Dommens Herlighed og Helveds Ild i dens
								Gruelighed tænkte hun ofte over, og da kom den syndefulde
								Menneske-Natur frem; hun kunde ikke lade være at tænke sig Een og
								Anden af sit Bekjendtskab, der vilde komme til at brænde, om ikke
								evigt, saa dog nogen Tid, og det var et af hendes høieste Ønsker, at
								Gud vilde lade Verdens Ende indtræffe i hendes Levetid, at hun
								maatte faae at see Dommens Dag og erfare, hvem det gik haardt; hun
								vilde da forvisses om, at hun havde ikke feilagtigt dømt dem.Det tredie Blad paa Husets Hjertekløver var Datteren Bodil, opkaldt ikke efter nogen
								Middelalderens ridderlig Frue, men efter  en afdød Tante, der havde været
								Rokkedreierkone. Hun var dyb og inderlig som Faa. Forstandens klare
								Lys lyste for hende i den lille Omverden og Troens i det store
								Aandens Rige. Det Smukke i gamle Dage, at Tyendet ligesom hørte med
								til Familien, var her blevet i sin Ret; selv Dyrene stode ligesom
								rykkede et Stykke nærmere ind i Sammenholdet. Lænkehunden logrede
								endogsaa venligt, naar Niels i tilbørlig
								Afstand fulgte Bodil, som bragte den Føde;
								Hanen lod sine rødgule, glindsende Fjedre svaie og brystede sig paa
								Møddingen; Ænderne vraltede hjemligt om og vare ikke bange for at
								snaske et Stykke fra Lænkehundens Trug; Spurve og Duer hoppede om
								mellem Svinene, der mageligt dovnede paa Halmen og trak smaskende
								Veiret i Solskinnet.Hvindingedalsbanker, hele Silkeborg-Egnen, var da at betragte som et
								Ørkenland, ligesom udenfor den civiliserede Verden; da tænkte Ingen
								paa, at her skulde reise sig en By ved »Langsøen«, ikke engang Sporet til den, Fabriken var i Tanke,
								den opstod først syv Aar efter at Niels kom
								herover. Al Handel og Omsætning den Gang blev kun dreven her som
								Tuskhandel; her var aldeles ingen Penge i Egnen, med Undtagelse af
								en eneste fem Rigsbankdaler-Seddel, og i hvis Eie Seddelen var, det
								var stedse en Sag, der var bekjendt for alle Omegnens Beboere. Dette
								er factisk!Den første Dag i det nye Hjem var og skulde være en Hviledag for Niels, siden skulde han nok faae Noget at
								bestille, og ikke dovne; Lediggang er en Rod til alt Ondt.Mod Aften stoppede Præsten sin Pibe, den havde hele Dagen egentligt
								ikke været ham af Munden, uden ved Maaltiderne, og han gik, som han
								i Aaringer pleiede det, en lille Vandring over Marken og henad
								Heden; Niels tog han med, han havde hele
								Dagen endnu ikke været udenfor Gaarden.De gik hen over en mager, rødlig Jord; Muldvarpeskuddene der saae ud
								som Trippelse; rundt om voxede Blomster, smaae og fine, røde og
								gule. De kom op paa den nærmeste Høide, og stor, vidt udstrakt,
								viste sig Heden, der med sin blomstrende Lyng, beskinnet af den
								nedgaaende Sol, saae ud som det røde Hav i lange stillestaaende
								Dønninger. Mod Nordvest laae Silkeborg Skove og Søer, Moserne med de
								sorte Storke, Skovene, hvor Kongeørnen  og Hornuglen boe; Himmelbjerg løftede frem
								sin rødbrune Top, og Alt var stille og dog saa ørelydt; man fornam
								den surrende Flue, det fjerne Kildevælds Sprudlen, og midt under
								dette hørtes ligesom Æolsharpetoner. Det var fra en Harmonika; MusikantGrethe gjorde Musik. Her tæt under
								Banken, mod Nordvest, laae hendes Huus, bygget af Klynetørv og
								tækket med Lyng, der, i sin Overgang til Muld, bar Mos, grønne
								Planter, Huusløg, ja selv et vildt Rosentræ. Musikant-Grethe stod i den halvaabne Dør, Solen skinnede
								hende Kinderne røde; hun spillede, man skulde troe, for sin egen
								Fornøielse og Andagt, men det var til Dands; foran hende bevægede
								sig i springende Dandsetrin en ganske underlig Skikkelse. Den, som
								nylig har læst Historien om »Peter
								Schlemihls« solgte Skygge, der vandrede om i Verden, vilde med
								Rimelighed troe, her at see denne livagtig for sig; et virkeligt
								Menneske kunde det umuligt være, saa smal, spinkel og tynd var denne
								menneskelige Fremtoning. Et stort blaatmalet Skriin med røde
								Bogstaver og Læderrem, saa at det kunde bæres, stod foran, som var
								det Souffleurkassen, der var glemt at tages bort, før Balletten
								begyndte.»Det er jo Skrædderen!« udbrød Præsten og stod med leende Ansigt og
								saae paa de høie Spring, uden at den Dandsende eller Musikant-Grethe mærkede til, at de havde
								Tilskuere. Dandseren endte sit Sving med et »hui, huj!« da klappede
									Japetus Mollerup i Hænderne og raabte:
									»Laudabilis! det kan man kalde at være
								Dandsemester!«Det var »Lappeskrædderen«, »Synaalen«, som
								ogsaa vittige Hoveder, i Spot for hans Tyndhed, kaldte ham.
								- Spotten voxer, som Skyggerne, jo nordligere man kommer;
								hos Grønlænderen bliver den en afgjørende Høiesterets-Kjendelse i
								Stridssager, og altid ligesaa retfærdig afgjørende, som Dueller i
								civiliserede Lande. - Lappeskrædderen kom fra Gaard til Gaard, Proprietairens og
								Bondens, blev dér i Dage eller i Uger, og satte Klæderne istand,
								syede om, bødede og vendte; han var den levende Budstikke, men med
								diplomatisk Snille, der laae i hans Godmodighed, eller, om man vil,
								Forsigtighed; han vidste at fortælle, uden at skade Nogen, uden
								Braad, og dog livligt. Stedet for Historierne, eller Personerne
								selv, nævnede han tidt slet ikke, uden omskrevet, og  tilføiede dernæst: »Lidt Løgn er
								der vel deri, den maa med ligesom Flynderskind i Kaffen, at denne
								kan klares.«Han tog Kassen, hvori hans Klæder gjemtes, fik den paa Nakken og
								fulgte langsomt, i Samtale med Præsten, hjem til dennes Gaard, hvor
								han et Par Uger skulde arbeide. Velkommen var han, det saae man paa
								alle Ansigter; der var en Glæde som igaar, da Fader kom hjem fra
								Kjøbenhavn; men Lappeskrædderen bragte dem ogsaa udførlige Nyheder,
								og var dertil, som de kaldte det, »en god Læsere«, det vil sige, han
								stod i Læsning et høit Trin over alle de Andre; ja, vi maae
								tilstaae, han viste i den Retning en Slags Ødselhed; han holdt
								»Aarhuus Avis«, rigtignok fik han den ikke ganske vaad med Posten,
								den var først paa Omgang i fjorten Dage og læstes af sex Familier
								der i Egnen; men hver anden Søndag fik han saa desflere Aviser, og i
								dem stod Alt, hvad der skete i hele Verden, »baade det Indenlandske
								og det Udenlandske«, og han vidste at læse det op og at forklare
								det; han var klogere end han var tyk, og en rigtig »Reisemand«. Hans
								Bekjendtskab skulde blive af Betydning for Niels. Vi ville faae at høre derom.IV.Lappeskrædderen.Der er i Spøg blevet sagt om Niels, at han
								var af »høi Byrd«, fordi han var født oppe
								paa Rundetaarn; om denne Byrd taltes ikke herovre, men om Lappeskrædderens Byrd, denne gav
								Navnkundighed; han havde et historisk Familienavn fra Sagnenes Rige,
								rigtignok fra den yngste Sagntid. Lappeskrædderen var en Sønnesøn af »Peer
									Guldgraver«.Mangen Aften, efter Nadverbordet, sad Niels
								inde hos Folkene og hørte da af Skrædderens egen Mund om Farfa'eren,
								om den rige Skat i det dybe Flyvesand. Overtroens Lygte kastede sit
								Billedlys hen over den øde Hede-Egn, og han, som fortalte, blev en
								historisk betydende Person i det nye Hjem.I Stougaard ved Veile
								boede Peer Holstener, Farfa'eren, fortalte
								han; Gaard og Grund til Køer og Heste havde han; da drømte  han en Nat om en stor
								nedgravet Skat, og at han skulde kunne læse sig til, hvor den var at
								finde, han maatte kun reise til Voel, der i
								Vertshuset, i det Kammer, han havde sovet i engang før, laae paa
								Hylden en Bog, og i den stod Alt nøiagtigt optegnet. Han reiste
								derhen, fandt Bogen, og i den stod skrevet om al den Rigdom, en heel
								Kongeløsning, den en Herre til Silkeborg havde ladet nedgrave. Der
								skulde drages en Linie fra Gjødvad Kirke til
								Spiret paa Linaa, og i den, ti Favne over
								Vandspeilet af Gudenaa, laae Skatten; Stedet
								var kjendelig paa en stor Eg, tredive Alen høi, men saa aldeles
								skjult af Flyvesand, at man ikke kunde see mere af Trætoppen end saa
								meget som en Pibespids. - Peer
								solgte nu sin Eiendom for ti tusinde Rigsdaler og drog til
								Silkeborg, hvor han fik Lov at grave; han fandt jo ogsaa Adskilligt,
								som gamle Kobbermønter, en Hestesko og den Slags; men Skatten naaede
								han ikke, »Flyvesandet knugede den!« sagde en gammel Kone ham. Alle
								hans Penge gik, og tilsidst havde han ikke mere at leve af. Det
								gravede Hul fyldtes ideligt med den løse Sandjord; hver Nat løb der
								hen over det en sort Hund, det var Djævelen! Peer
									Guldgraver blev en Stodder, kom paa Fattighuset i Linaa, og der døde han!Sønnesønnen vidste saa god Besked, han havde det af sin egen Fader,
								og selv havde han seet, naar han med sin Klædningskiste paa Ryggen
								ved Nattetid kom forbi Stedet, der havde slugt hans Farfa'ers hele
								Formue, altsaa Slægtens med, at et Lys dandsede hen derover; ingen
								Sandflugt mægtede at slukke det; den Onde
								holdt det tændt for at vise Mærket og at lokke Menneskene til at
								grave og begrave sig selv med Guldet.Fra Sagnenes Verden og fra Virkeligheden vidste Lappeskrædderen at
								fortælle; han var en »Reisemand«, fra Herregaard og Præstegaard til
								Bondens Huus; Aviserne med »det Indenlandske og Udenlandske« havde
								han med sig. Det livlige, bevægede Sind, den godmodige Natur, var af
								stor Tiltrækning; han og Niels bleve snart
								gode Venner.Over fjorten Dage havde de været sammen; det var en Søndag, den
								sidste, for Skrædderen skulde over at sye hos den nye Herredsfoged,
								han med sin Frue vare unge Ægtefolk, og Musikant-Grethes Næstsødskendebarn, lille Karen, tjente der som  Barnetøs; det var omtrent Alt hvad han
								vidste om dem. Alle Præstegaardens Folk vare denne Søndag til
								Altergang; kun Kokkepigen, Niels og Lappeskrædderen bleve hjemme.De to havde deres Morskab af at see paa Kattens store Killinger, hvor
								de vare yndige, lette og smidige; de skulde heller ikke druknes, men
								foræres bort paa een nær, og ham udpegede Niels; det var den Morsomste af dem, den trillede og tumlede
								nu med en stor, blank Messingknap, som Skrædderen havde kastet til
								den, og blev ikke kjed af den Leg; men det blev Lappeskrædderen og Niels, de vare
								imidlertid ved den komne paa Tale om Kattenes Slægt: Tigeren, som lever i en anden Verdensdeel,
								og der havde Præstens Broder været, og han var død derovre af
								smitsom Syge; inde i Storstuen hang hans Portræt med galloneret
								Kjole, stort Kalvekryds og Manskjetter; det var det største der af
								Billederne.Herind kunde de vel gaae, de gjorde det, og Skrædderen var meget
								talende og forklarende; pludselig - hans Øine faldt
								tilfældigt hen paa en Stol ved Schatollet - som han havde
								seet en Slange gik der et Choc gjennem ham, han greb Nieb ved Armen og udbrød: »Nu har vi seet
								det!« og »her maa vi nok ikke være! kom!«Han drog i Hast Niels ud med sig og lukkede
								ikke engang Døren; imidlertid taltes der om mange Ting, der taltes
								vist over et Qvarteer, saa skiltes de - tilfældigt
								- men Nieb gik alene igjen op og
								saae paa Portrætterne.En Timestid efter kom de Andre fra Kirke. Moder gik strax til
								Storstuen, og da hun vendte tilbage, spurgte hun om Nogen havde
								været derinde? »jo, Niels og Lappeskrædderen!«Før Moder gik til Kirke havde hun, som ellers aldrig var glemsom,
								paastod hun, glemt, hvad hun mindst skulde glemme, sin lille grønne
								Pengepung og et gammelt forgyldt Sølv-Hovedvandsæg, et Arvestykke
								fra Tante Bodil, Rokkedreierkonen; et
								kosteligt Stykke med udgravede Figurer og Blomster og dog ikke
								større end en Valnød; det var saa mærkelig smukt. De to Sager,
								tilligemed en Dusk røde Nelliker, hun havde plukket i Haven, vidste
								hun bestemt at have lagt paa Stolen, da hun tog ud af Schatollet
								Handsker og en reen Strimmel; Pengepungen, med hver Skilling i, laae
								der endnu, Nellikerne derimod vare kastede paa  Gulvet, og det forgyldte Hovedvandsæg var
								ikke at finde. Det havde ligget der med de andre Sager, nu var det
								aldeles forsvundet. Ingen Fremmed havde været paa Gaarden, ikke en
								Hund havde gjøet.»Det laae der!« sagde Lappeskrædderen, der
								strax tilstod at have været med Niels i
								Storstuen. »Jeg kan ikke nægte det.«Niels havde kun seet paa Billederne.»Da jeg saae, hvad der laae, gik jeg strax!« sagde Lappeskrædderen og blegnede.»Gud bevar os! Ingen falder paa, at mistænke Eder!« udbrød
								Præstekonen. »I har det ganske anderledes; vi kjende Eder
								Allesammen! Piin jer nu bare ikke selv!« Hun nikkede mildt, og
								klappede ham paa Skulderen. I det samme gik der ligesom et Lys op
								for hendes Tanker; hun saae stivt paa Niels,
								dog uden at sige et Ord.Lappeskrædderen var erkjendt for den
								ærligste Sjæl paa Jorden; han var lige ud til det Yderligste bare
								Retskaffenhed; det næsten grændsede til det Komiske og betragtedes
								som en Latterlighed, en Svaghed.Der er fortalt, og i Aviserne stod over Beretningen den Overskrift:
								»Forvidt dreven Ærlighed«: en hæderlig gammel Regnskabsfører paa et
								Contoir i London drømte en Nat, at han havde begaaet en Feil i sit
								Regnskab; han tog sig dette saa nær, at han hele den paafølgende Dag
								blev tungsindig, og Natten derpaa tog Livet af sig; blot for en
								tilsyneladende Utroskab i en Drøm. Man regner sligt til Galskab; men
								der gives virkelig Mennesker, der i een eller anden Retning have
								deres Samvittighed saa sygelig fiinfølende, at de ikke taale, at
								selv kun en Drøm kaster Skygge over den; og med en saadan var den
								stakkels Lappeskrædder begavet eller
								bebyrdet, og dette var paa de fleste Steder, hvor han arbeidede,
								kjendt og forstaaet. Hans redelige Nøiagtighed gik saa overdreven
								vidt i at klare for hver en Naals Traad, hver en lille Lap, der
								medgik eller blev tilovers, at virkelig Een og Anden, der ikke
								forstod Sligt, efter denne Verdens Art, lettelig tænkte, om der ikke
								stak noget Falskeligt her bag ved. De gjorde ham stor Uret.
								Psychologisk mærkværdig var ogsaa den underlige Uro, der kom over
								ham, naar han i en fremmed Stue saae henslængt eller aabent  ligge Penge; han veg
								tilbage, trak sig bort, saa at derover et Par Gange var gjort ham
								det Spørgsmaal, om han maaskee havde en medfødt Trang til at tage,
								hvad han saae; om det var af Skræk for at stedes i Fristelse, at han
								bar sig saaledes ad; slige Ord kunde gjøre ham ganske syg; han gik
								da i flere Dage stille og indesluttet. Det var nu hans Natur.Paa Lappeskrædderen var her altsaa ikke
								Skygge af Mistanke; men Moder havde faaet en Tanke, og idet hun
								huskede paa Fordærvelsen i Kjøbenhavn, alt det Onde der, blev den
								hende til Vished; hun havde dog sikkert faaet, hvad hun eengang
								ønskede sig: i Huset en slem Dreng, et Barn med onde Vaner.
								Pludseligt greb hun Niels ved Haanden, førte
								ham ind i sit Sovekammer, og med Vished i sin Stemme sagde hun, idet
								hun fast saae ham ind i Øinene: »Hvor har Du gjemt det? Hvorfor tog
								Du det? Du har gjort! jeg veed det!«»Nei, nei!« raabte han, og Blodet gik bort fra hans Kinder.Hun holdt hans Haand fast, han zittrede, hun blev derved vis paa, at
								hun havde gjættet rigtigt, og tilføiede strængt: »Veed Du ikke, at
								det fører til Tugthuset?«»Jeg har ikke rørt det! ikke seet det!« skreg han, og en Heftighed,
								Ingen herovre endnu kjendte hos ham, kom tilsyne; det heftige Sind,
								hans Gudfader, Hr. Svane, havde tydet paa, i
								de Ord: »han har et Stykke Troldhex i sig, er en Sprutbakkelse, fut,
								fut!«»Slaa mig ihjel!« raabte Drengen, sled sig løs, styrtede mod Døren,
								afsted ud af den, hen over Marken ad Heden til, hvor han snart faldt
								om over Lyngknoldene; han greb for sig med Hænderne, rev hele Buske
								over, sparkede med Fødderne, væltede sig omkring og laae tilsidst
								udmattet stille.En halv Time var vistnok gaaet, underlig sløv løftede han Hovedet,
								saae op, og lige foran ham stod en fremmed Kone med et rødt Klæde om
								det guulbrune Ansigt, og med sorte Øine, glindsende som paa en Fugl;
								en svær Bylt bar hun paa Ryggen, og over den hang i et Skind,
								indsyet eller indsvøbt, et Barn; hun støttede sig paa en Knortekjep
								og sagde ikke et Ord. Det var en Taterske, En af Kjæltringfolket,
								som de kaldes herovre; stiv og stille stod hun og saae paa ham.»Kingio!« udbrød hun; »træt, mat,« betyder
								Ordet, og var det  blevet
								hørt af En, der forstod hendes Sprog, vilde han strax have sagt, at
								hun ikke hørte til den Deel af det jydske Kjæltringfolk, som maa
								regnes til »europæisk sammenløbet Pak«, men til de ægte Tatere, det
								Ansigtstræk og Øiets Blink viste. Hun betragtede ham endnu et
								Øieblik og gik derpaa langsomt henimod Præstegaarden.Hendes Skikkelse, hendes hele Optræden opfyldte et Øieblik ganske Niels; men snart overvældede ham igjen hans
								forrige Tanker, han lagde sig ned; Erindringen kom som svære Søer;
								han huskede Livet i Præstegaarden og Menneskene der; han mindede sig
								Hjemmet i Kjøbenhavn, Vennerne paa Regentsen og endelig sine
								Forældre; hvor dybt, hvor inderligt kan ikke en Barnesjæl føle!
								haabløs er Barnets Sorg i sin Dybde. Han var sig saa bevidst, ikke
								at have seet det forgyldte Hovedvandsæg, mindre rørt det, og dog
								havde hans Pleiemoder afgjort beskyldt ham. Barnets Sind er saa
								blødt, saa ængstelig modtagende, at det, som Blomsterknoppen, der i
								Hjertet faaer et for vore Øine usynligt Naalestik, kan sygne hen.
								Aldrig vilde han vende tilbage til Præstegaarden, det var hans
								Beslutning, men det var ikke Vorherres.Bodil havde strax bortviist den Tanke hos
								Moder, at Niels kunde have taget
								Hovedvandsægget; begge to søgte de nu om ham. Taterkonen gav dem Besked om hvor han var, og alene gik
									Bodil ud til ham.»Du er en god, uskyldig Dreng!« sagde hun og rakte ham venligt
								Haanden; »jeg troer paa Dig, og Moder troer ogsaa; jeg har forklaret
								hende det. - Borte er borte! maaskee findes det dog.
								- Kom, saa gaae vi sammen! - Hold Dig til mig;
								jeg er nu din Søster, det har jeg i mit Hjerte lovet din Fader og
								Moder, som Vorherre har hos sig, men som dog
								ikke ere borte fra Dig; dem holder Du jo af! de slippe heller ikke
								Dig, og ere hos Dig og see al god Gjerning, Du gjør, og glædes ved
								den; dem bedrøver Du kun ved at bevare et heftigt Sind og ikke at
								være som jeg veed Du er og vil blive: god og brav!« og hun kyssede
								ham paa Panden.Da styrtede Taarerne ham ud af Øinene, han knugede hendes Haand i
								begge sine Hænder.»Jeg har ikke seet det, der er borte, ikke rørt det!« gjentog han.»Jeg troer Dig, og Moder troer Dig! vi tale ikke mere derom!« Og der
								taltes ikke mere derom; Moder syntes endogsaa venligere mod ham, Bodil havde svaret for Drengen, og Fader
								sagde til ham ikke et Ord; men fra den Dag var Bodil voxet fast i Pleiebroderens Hjerte.Næste Morgen drog Lappeskrædderen bort; hans
								Sind var ikke lettet, hans Phantasie var ved, om vi tør bruge det
								Udtryk, at dreie Skruerne løse.Fjorten Dage omtrent gik, Niels læste og
								lærte sine Lectier, var opvakt og viste Læselyst: Verdenshistorie og
								Geographie blev hans bedste Tidsfordriv; Bodil var den som først mærkede denne Iver og tillige hans
								Forstaaen af det Læste, ogsaa hende blev det forundt at gjøre en
								anden Opdagelse, som vi maae omtale.Alle Kattekillingerne vare i Foræring sendte omkring, paa een nær,
								den vævreste, den som havde leget med Lappeskrædderens blanke Knap og nu fandt samme Fornøielse
								i at spille med Kartofler. Bodil traf den en
								Dag oppe i Storstuen legende med en Sophakugle, der var stødt af og
								nu rullede omkring, lige hen imod Havevæggen, ind i et aabent
								Musehul; hun fik den frem igjen, men kom derved til at see Gulvets
								slette Tilstand; her var flere Huller, og i et af disse skinnede et
								blankt Stykke, det var Hovedvandsægget. Rimeligviis - og
								det var ogsaa Tilfældet - Killingen var den Søndag smuttet
								herind, sprunget op paa Stolen, havde revet ned, hvad der laae, og
								leget med det blanke Stykke, som derpaa trillede hen i Hullet.
								Katten blev saaledes den, der selv klarede Sagen. Moder fik det
								øieblikkeligt at vide, og den skikkelige Gamle greb baade
								Hovedvandsæg og Kat, skyndte sig med dem ind i Kammeret til Niels, der sad ved sine Bøger. Hendes Ansigt
								straalede, idet hun viste, hvad hun bragte, og raabte nok saa
								fornøiet: »Det er fundet! her har Du Tyveknægten, han havde trillet
								det hen i et Hul!« leende kastede hun Katten i Skjødet paa Niels.Han blev med eet som et Blod, greb fat om Katten: »Den er Skyld
								deri!« raabte han; »den skal knuses!« og i vild Opblussen kastede
								den heftige Dreng det arme Dyr hen imod Kakkelovnen; Dyret gav et
								fælt Hyl og laae med blødende Hoved paa Gulvet; Præstekonen skreg
								høit og saae forfærdet paa Drengen og Katten: »Herre, min Jesus! hvad har
								Du gjort!«»Hvad har han gjort?« spurgte Bodil, der
								forskrækket kom til. »Det kunde Du gjøre!« sagde hun smerteligt.Da aandede Drengen et krampagtigt Suk, slængte sig foran Stolen og
								skjulte sit Hoved i sine Hænder, forskrækket over sin egen Gjerning.For første Gang tiltalte Japetus Mollerup ham
								strængt og alvorligt, foreholdt ham Følgerne af et saadant Sind, af
								en »ond Natur«, der maatte bekjæmpes. Det stakkels Dyr var jo
								aldeles uden Skyld, selv om dets Leg engang kunde have bragt Fortræd
								og Sorg over noget Menneske. Hvorhen kunde ikke en saadan Heftighed
								føre? til Mord og Manddrab, til, hvad ikke den inderligste Anger her
								paa Jorden mægtede at gjøre godt igjen.Det arme Dyr var lemlæstet; de maatte i Hast see at faae Livet af det
								i Vandgrøften. Niels saae paa den røde
								Blodplet paa Gulvet, saae paa Bodils
								forgrædte Øine, og hans Hjerte bævede, som om han havde øvet en
								Cains Gjerning; Smerten, Fortrydelsen var virkelig saa stærk, at den
								onde Rod her i Barndomsaarene fik et velgjørende Ryk; Fortrydelsen
								blev som Revnen paa Dampkjedelen, der afleder Dampen, at ikke en
								større Ulykke afstedkommes.»Den stakkels Lappeskrædder!« sagde Bodil, »jeg troer, at jeg skriver ham et
								Brev til og fortæller ham, at Hovedvandsægget er fundet; jeg veed,
								hvorledes han kan plage sig selv i den Retning; ja, det er en
								Sygdom! jeg er vis paa, at han endnu ikke har den af sin Tanke, og
								hvad kan ikke den sætte sammen!« og hun fortalte, hvad hun vidste
								fra ham selv, at i Aaret forud havde de to nye, blanke Sølvdalere,
								han fik her i Præstegaarden og var saa glad over for Nyheden og
								Glandsen, været ham til stor Angest og Pine. Kræmmeren i Kjøbstaden,
								hvor han kjøbslog, sagde leende, da han tog imod dem: »De Dalere see
								ud, som om de vare nylig gjorte!« det slap Manden saaledes ud af
								Munden og havde ikke videre Betydning; men Lappeskrædderen fik strax derved den Tanke: »om han troer,
								at jeg har gjort dem, eller staaer i Forbindelse med Falskmøntnere
								-? Muligt ere de falske, og man vil strax holde sig til
								mig, forlange Forklaring.« Han blev ganske forvirret, sagde i Hast
								hvor han havde faaet Pengene; men paa Hjemveien  og endnu et Par Dage derefter piinte ham de
								Tanker: »dersom det nu virkelig var falske Dalere!« og han udmalede
								sig Forviklinger og Forhør.Vi smile heraf, eller kunne slet ikke forstaae det, og dog er der i
								Verden saadanne Naturer, og en af disse Ulykkelige var den stakkels
									Lappeskrædder. Bodil vilde, som sagt,
								skrive ham til, og netop den Dag, da hun begyndte derpaa, kom fra
								den nye Herredsfoged Brev til Præsten med det Spørgsmaal, om Lappeskrædderen var tro, om man Intet havde
								savnet i Præstegaarden.Anledningen til dette Spørgsmaal laae i, at der hos Byfogedens var
								blevet Penge borte; enhver af Tyendet havde vidst at klare for sig,
								og i deres Tøi, som var blevet undersøgt, fandtes ikke Noget; Lappeskrædderen derimod havde strax røbet en
								forunderlig Angest og Befippelse, og da man nu ogsaa saae efter i
								hans Klædningskiste, fandt man der, vel ikke Pengene, men i en
								Strømpe laae en kostbar Ring, der viste sig at tilhøre en af de
								fremmede Herrer fra Kjøbenhavn, som var der i Besøg. Skrædderen
								havde, ligesom andre Tyve, bevidnet sin Uskyldighed, og da man
								alvorligere trængte ind paa ham, var han med eet blevet taus og
								spillede en Stums Rolle; nu laae han syg, virkelig eller forstilt.
								Det var Brevets Indhold.Det overraskede dem Allesammen i Præstegaarden; men de vare
								forvissede om, at Lappeskrædderen ikke havde
								stjaalet. Japetus Mollerup skrev om ham det
								allerbedste Vidnesbyrd, og forsikkrede, at et lignende vistnok vilde
								erholdes fra hvert Sted, hvor den ærlige Stakkel havde arbeidet;
								fortalte dernæst om hans særegne Natur og Væsen i
								Ærligheds-Capitelet, og at det ikke var Comediespil.Men hvorledes gik det da til - ? Ringen var virkelig fundet
								lagt i en Strømpe øverst i Skrædderens tillaasede Klædningskiste;
								han havde ganske nylig selv været oppe ved den. Hvor kom den
								stjaalne Ring fra? Hvo havde lagt den der -? Ja, den
								Forklaring ligger ikke heri Tiden strax for os, som meget i denne
								Verden; man maa vente til den kommer; men det vil den!Tvivl om Ærlighed var en hemmelighedsfuld Magt, der altid frembragte
								en febril Phantasie-Sygdom hos den arme Skrædder, og uagtet hans
								Forstand sagde ham: »Du er jo uskyldig!« det hjalp  ikke, Phantasien, forfulgt af
								Skrækkebilleder, løb ligeud ad Bidstrupveien med ham. Og dog talte
								det inden i ham: »Jeg er uskyldig! stod jeg for min Dommer, var det
								Gud selv, jeg kunde samvittighedsfuld sige: Aldrig har jeg med
								Vidende eller Villie gjort Nogen Uret!« Hukommelsen gjennemløb hver
								af hans Handlingers fineste Traade og Forgreninger, hver Erindrings
								Nerve vibrerede, og han kom til, at han var og maatte være et
								skikkeligt Menneske. Politi og Politikammer var ham en frygtelig
								Renselses-Maskine i Staten, et Mølleværk, der altfor let kunde gribe
								fat i den Uskyldiges Klædning; det trak En i Ærmet og rev maaskee
								Armen af, spolerede det hele Menneske. »Retfærdigheden« var en Fru
								Blodløs, et rædsomt Maskineri, slet ikke nødvendig for hans Skyld,
								om vel for Andres; den fulgte sin engang sammensatte
								Fornuftindretning, og havde ikke Hjerteslag, kun Love.Man vil saaledes forstaae, at da man hos Herredsfogeden, ved
								Huusundersøgelse, fandt i Lappeskrædderens
								Klædningskiste en kostbar Ring, der tilhørte en af de fremmede
								Gjester, blev han, da han - uden at der var mindste Tvivl
								derom - betragtedes som Tyv ogsaa til de savnede, ikke
								fundne Penge, som hvirvlet ind i et Maskinværk, det hans egen
								Phantasie med vilde Hestes Magt rev i voldsommere Fart, og maatte
								gaae tilgrunde.Han havde ingen Ord, det var, som om han pludseligt fra en Høide
								styrtede ned; Vinden susede gjennem hans Hoved, Blodet knugede om
								hans Hjerte, om hans Hjerne, - - hans Forstand
								var borte.V.Besøg hos Musikant-Grethe. Niels skal
								studere.Det var endnu kun to Maaneder siden at Niels
								forlod Kjøbenhavn, og allerede var saameget oplevet herovre.Bodil havde overtaget at holde ham til
								Læsningen og overhøre ham i Historie og Geographie, Præsten selv gav
								ham ReligionsUnderviisning og lod ham skrive dansk Stiil; denne
								vrimlede rigtignok af grammatikalske Feil, men der var Phantasie og
								Liv i det  Skrevne.
								Religionskundskaberne vare gode, sine Skriftsteder kunde han ikke
								blot paa Ramse, men viste, at han forstod dem.Et eget Talent havde Bodil i at sammenstille
								Markblomster og Grønt, saa at dette frembød for Øiet en større
								Skjønhed. Græs og Blade, som ved Sygelighed gik stærkt over i det
								Guulblege, satte hun ved det krusede Hjerteblad og forskjelligartede
								vaiende Straae; Form og Farve brødes mod hinanden, og det blev et
								deiligt Heelt. Selv den gamle Japetus
								fornøiede sig ved dette Skue og sagde derved: »Ja, Gud er stor,
								ogsaa i Haandarbeide!«Niels havde ikke blot Øie for denne Slags
								Skjønhed, men viste deri et beslægtet Talent; han lærte grumme Meget
								af Bodil; ikke tænkte han da paa, hvor Meget
								han om ikke mange Aar skulde lære hende om Planterne, Dyrenes
								Naturkjøkken, om Suurstof og Qvælstof, Kulsyre og Vanddampe, det
								hele Tingenes Kredsløb. Nu var Bodil hans
								Læremester.En Middagsstund fandt hun ham udenfor Haven, morende sig med at
								stikke en Pind ned i en Myretue og see den Travlhed og Forvirring,
								der blev blandt Myrene, som slæbte afsted med deres store Æg.»Du leger en ond Leg!« sagde Bodil, »veed
								ikke den Fortræd, Du gjør! Deres hele By, Huus og Gaard ødelægger Du
								jo for de kloge, arbeidsomme Dyr.« Og hun fortalte, hvad hun vidste
								om disse Dyrs Kløgt; selv i Bibelen staaer: »Gak til Myren og bliv
								viis!«Niels holdt strax op med sin Leg, og hvilken
								Betydning fik ikke fra denne Læretime hver lille Myretue paa Marken.Bodil var just paa Veien med lidt varm Mad
								til den syge Musikant-Grethe, der laae
								tilsengs i sit eensomme Huus; Niels fulgte
								med derover; det var lige i den varme Middagstid, Solen brændte
								stærkt; de kom, hvor Bakken skraanede og hvorfra den udstrakte Hede
								viser sig. Hvilket Syn! det var ikke mere den gamle, kjendte Egn,
								paradisisk deilig laae her en Natur, som Niels aldrig før havde seet: en stor, vidtudstrakt, blikstille
								Sø med deilige Skovøer, der speilede sig omvendt i Vandet; høie
								Taarne med Buskværk paa Brystværnet, som var det hængende Haver.
								Hans Øine straalede ved at see denne Herlighed; men saa kom det ham
								i Tanken, at det maatte være Kogleri, Troldfolks Blændværk. Han  vidste af Lappeskrædderen, at hele Landet her var
								grueligt opfyldt med Trolde, der løftede paa gloende Pæle de gamle,
								lyngbegroede Kjæmpehøie; han kjendte ogsaa Historien om Tannhäuser, som af Fru Venus blev ført ind i Bjerget til forunderlig Herlighed,
								men Altsammen var det kun fra den Onde. Uvilkaarlig foldede han
								Hænderne.»Hvor det er deiligt!« udbrød Bodil. »Herre,
								Du min Gud!«»Er det ikke Trolderi?« spurgte Niels. »Der
								er jo ellers kun Lyngheden; og ellers hverken Skov, Træer eller
								saadan en Sø.«»Det er virkeligt!« sagde Bodil. »Jeg kan
								ingen Forklaring give Dig; dog det er Noget, ligesom Regnbuen, der
								viser sig, men vel ikke saa tidt og ikke overalt, som den. Det
								kommer fra Gud! Den Onde har ingen Deel deri!«Det var Fata Morgana, de saae, som det ved
								varme Solskinsdage viser sig paa den jydske Hede og i Ørkenlandet.
								Vandet, Øerne, Træer og Taarne, Alt traadte frem med saa bestemte
								Omrids, saa tydeligt, lige til det Mindste.Det var første Gang, Niels grundede over »at være eller ikke være«, og her blev Bodils Forklaring ham fyldestgjørende.Endelig traadte de ind i Huset til Musikant-Grethe; her var reent og net i den lave, men ikke
								længe udluftede Stue; den gamle Kone laae i en Art Slagbænk,
								Harmonikaen havde hun paa en Stol tæt ved sig, ligesom en anden Syg
								kan have ved Sengen sin Yndlingsblomst eller en kjær Bog; under
								Loftet og paa Væggen hang Krandse af Lyng og Christtjørn.
								Harmonikaen var hendes levende Selskab, hendes »Hjerte-Barn«, med
								den var hun ikke alene! sagde hun. I Dag var hun ogsaa bedre! Lige i
								Hjertekulen havde hendes Ilde siddet, men nu vilde nok den gode Mad
								fra Præstegaarden faae det heelt bort.Bodil fortalte hende om Lappeskrædderens Gjenvordighed, og at han havde mistet
								Forstanden.»Det arme Menneske!« sagde Musikant-Grethe.
								»Ja, ja! jeg tænkte nok, at det engang tog saadan Ende! Aldrig har
								han skilt sin Næste ved timeligt Gods, ikke saa meget som der kan
								ligge paa en Negl. Han blev jo til Griin for sin Ærlighed! det
								sprættede i ham, naar der kom Tyvs Gjerning i hans Nærhed; han kunde
								ikke Andet, det sad i ham fra han laae i Mo'ers Liv. Jeg veed det
									 nok; jeg kan forklare
								det med ham. Jeg tjente paa Gaard med Moderen; der kom Penge bort en
								Dag, hun var paa Marken; Alt blev efterseet, der var ikke Noget at
								finde; saa kommer hun og vil stige op ad Trappen; der seer hun,
								slængt paa et af Trinene, en heel Klump Sedler, just dem man søgte
								efter; hun vidste om Ingenting, tog dem op og stod og bredte dem ud;
								da kommer Herskabet, han var Kammerraad, og seer, hvad hun her
								staaer med; han river hende det ud af Hænderne og siger haarde Ord,
								saa hun bliver saa altereret, at Benene ikke kunde bære hende. Men
								det gjorde jo ikke videre, sagde de, hun havde en reen Samvittighed!
								og det kom ogsaa Herskabet efter; men den Skræk, hun havde faaet,
								viste sig nogle Maaneder senere; da kom den Lille, otte Uger før de
								ventede ham, og han var saa spinkel, reent utrolig! Herskabet maatte
								lade ham lægge i Havresuppe mange Dage og Uger; det sagde Doctoren,
								at de skulde; jeg har selv seet Terrinen, han laae i! Livet beholdt
								han vel i sig; men aldrig blev han et rigtigt Menneske med Kjød paa
								Kroppen; som en Skygge og Skræmsel gik han altid om mellem Folk, og
								den Skræk, Moderen havde faaet, dirrede endnu i ham og kom ved
								Leilighed over ham ligesom den rystende Syge!«Det var Musikant-Grethes Forklaring og
								Overbeviisning.»Jeg tænker ved enhver Ting,« sagde hun; »jeg er gammel, husker
								meget, og lægger saa det Ene sammen med det Andet!«»I husker godt,« sagde Bodil, »og hvad der
								fornøier mig er, at I husker saa mange skjønne Sange, dem jeg endnu
								aldrig har seet i nogen trykt Bog!«»Dem har jeg meest fra min Barndomstid, og den Gang var her flere
								Folk som kunde dem, nu har jeg dem snart alene, og hos mig begynde
								de ogsaa at blegne; tidt er der hele Vers, jeg ikke kan mindes; men
								naar jeg husker Tonen, de gaae paa, saa hjelper det tidt at jeg
								tager Spillekanten der!« hun pegede paa Harmonikaen; »lader jeg den
								spille Tonen, saa bliver det mangengang klart, og jeg husker igjen
								hele Verset.«»Der er en om en Kongesøn og en Prindsesse,« sagde Bodil, »den maa I, næste Gang vi sees i Præstegaarden,
								synge for mig, at jeg kan opskrive den.«»I har kjønnere Ting i de trykte Bøger,« sagde Musikant-Grethe; 
								»mit er kun noget Tosseri; men det har det forud, at det er gammelt
								og det er virkeligt passeret!«Om Vinteren havde Bodil flere Søndagaftener
								læst høit for Folkene, og Musikant-Grethe
								hørt til. »Bring mig en god Bog hjem!« var Bodils Begjæring, da Fader reiste til Kjøbenhavn, og Moder
								bad: »bring mig en slem Dreng, daarlige Folks Barn!« - en
								god Bog var bragt, de ægte danske Træsnits-Romanzer af Christian Winther. Poesiens Træ har mange
								Grene, enkelte ere glatte og polerede, de ere næsten Mahogni-Træ, og
								deri har de deres Betydning, andre ere saft-
								og kraftfulde Grene, den blomstrende Natur-Fylde, og en saadan var
								her bragt Bodil. Kingos »aandelige
								Sjungechor«, et trykt Exemplar, og i Afskrift flere af Brorsons og Ingemanns sjæl- og naturfriske Psalmer var hendes Besiddelse
								af den poetiske Literatur, hende en Skat, en Rigdom, og da hun snart
								kom efter, hvilket aabent Sind Niels havde
								for den, deelte hun gjerne med ham; og der er det Velsignede ved
								Aandens Rigdomme, jo mere vi kunne give af dem til Andre, des mere
								voxe de for os i Værd. Hun lod fra sin Bog-Skat Poesiens rige Væld
								strømme og fryde ham. Næsten hele Bibelen og alle Historierne i
								tusinde og een Nat havde han læst før han kom herover; det Læste
								lyste op i ham, og ikke lod han sit Lys skinne under en Skjeppe,
								snart vidste Enhver i Præstegaarden om hans Lærdom; han fortalte og
								fortolkede paa sin Maade for Folkene; »Prædikeren«, kaldte de ham. Han kunde blive en god Præst,
								sagde de, og Folkets Røst blev virkelig her for Moder en Guds Røst;
								selv glædede hun sig over hans Klogskab og især over hans
								Bibelkundskab. Han kunde jo ogsaa udenad et heelt Stykke Latin,
								havde Fader sagt.Vi skylde »Præstemo'er« at sige, at hos hende opstod først den Tanke,
								at Niels skulde til Studeringerne; det havde
								han Hoved til, og var han ikke det ugudelige Barn, hun engang havde
								forlangt til at gjøre en god Christen af, saa var han maaskee den,
								som ved hendes ringe Medvirken kunde vorde en Hyrde for Herrens
								Hjord. Guds Veie ere vidunderlige! hvo vidste, hvad Niels kunde bringe det til; maaskee at blive
								Provst, det ikke engang Fader, den Værdigste og Bedste, havde naaet
								i denne Verden, i hvilken Vorherre i Eet og Andet, meente hun,
								overlod Menneskene  endeel
								af Magten. Ved en god Leilighed vilde hun dog tale med Fader om den
								Sag.Niels læste og forklarede, hørte ogsaa godt
								efter, og var ganske opfyldt af at høre om »den usynlige Steen i
								Dybdal«, Bjergfolkene og særlig om den svenske Krig for to hundred
								Aar siden, da de polske Hjelpetropper kom herind i Landet med
								Tartarer, Kalmukker og Tyrker. Disse fremmede Folkefærd og hine
								Tider vare forsvundne; men een Slægt var her endnu:
								»Kjeltringfolkene«; denne halvmystiske Vagabonde-Flok, der kom og
								igjen var borte, frygtet og skyet. Præsten gav den Forklaring af
								Navnet »Kjeltring«, at det fra første Færd
								ikke var reentud Kjeltring, som Tyendet sagde; nei, det var
								»Kedeldreng«, fordi det Folk sædvanlig flikkede Kedler; men det var
								et sammenløbet Pak, man ikke kunde troe, og heller ikke een og samme
								Race; virkelige Tatere gaves der vel imellem dem, og de vare
								kjendelige paa deres kulsorte Ørneøine og hele Skikkelse; kun een af
								dette ægte Taterblod havde man seet i den sidste Tid, og det var
								netop hende, der havde mødt Niels.Musikant-Grethe vidste fra sin Mormo'er, og
								det var langt op i gammel Tid, da Ulvene gik her i Flokke, og her
								var fuldt op af Vildsviin, at Taterfolket, som dengang var et
								fredløst Folk, tog Enhver sig Ret over, skar dem Ørene af og
								spaltede Næsen op, naar de kunde. Inde i Silkeborgskoven havde de
								indbyrdes holdt Standret over En af deres; klædt af lige til
								Skindet, stod den brune Karl under et af de store Træer og maatte
								holde en hvid Pind i Munden; hele Skaren sluttede Kreds om ham,
								Høvdingen holdt Tale i deres hedenske Sprog, spyttede ham saa lige
								ind i Ansigtet, Qvinderne pidskede ham ud af Kredsen; fra den Stund
								var han udstødt af deres Samfund.Hvor lyttede ikke Niels til saadanne
								Fortællinger, og gik tidt en lang Vei ud i Heden, hvor man sagde, at
								Kjeltringfolket havde viist sig; men aldrig traf han der paa dem,
								heller ikke saae han i Aaringer Fata
								Morgana, der nylig saa høit overraskede, ja forskrækkede ham.Efteraaret var gaaet, Juletiden kom med den første Snee, med al det
								eensomme Landlivs store Hellighed; Festens Dage aandede  Liv og Glæde. Tyendet fik Dands i
								Loen; der trakteredes med Grød og Æbleskiver, en rigtig
								Theevandsknegt, ja endogsaa Punsch. Musikant-Grethe spillede Dandse- og Sang-Melodier, det var
								ligesaa godt som Violin og Klarinet, sagde Folkene. Sneen fygede
								ude, der var ikke Spor af Landevei, af Dal eller Høi; Luften selv
								var som en rivende, hvirvlende Golfstrøm af Snee. MusikantGrethe kunde aldeles ikke naae til sit Huus,
								endsige komme ind i det; det var reent klinet ind i Banken af den
								nedvæltende Snee. Præstegaarden selv var indfyget, Alle her maatte
								blive inden Døre; i den lange Aftentid blev da Niels Forelæser af Bibelens Historie om Engelen og den
								unge Tobias. Til Læsningen føiede han
								Forklaringer, og var saa ivrig dermed, at han slet ikke mærkede, at Japetus Mollerup selv var blevet en af
								hans Tilhørere, før denne ved Slutningen af det Hele sagde:»Det var brav, Niels! Du har holdt din
								Bibellæsning vel!«Da nu Moder siden udtalte sin stille Tanke, var der en modtagelig
								Jordbund for den, og et Omslag i Drengens Fremtid var gjort. En
								Skytsengel som den, der fulgte den unge Tobias, fulgte ogsaa den
								fattige Dreng fra Rundetaarn; en Bibelens Mand skulde han vorde, en
								ærlig Tjener i Herrens Viingaard.Ved Verdens Overmod og den megen Viden skeiede meer og meer de unge
								Theologer ud fra den sande Troens Vei, meente Japetus Mollerup; velsignelsebringende vilde det være, om
								han maaskee kunde skjerme og styrke det fromme Barnesind og bevare i
								det, reent og ublandet, Herrens Ord! Ja, det var en god Tanke, en
								rigtig Tanke fra Moder, at Niels blev holdt
								til Bogen; Evner havde han, og i Aand og Sandhed var det at gjøre
								Noget for det fattige Barn, maaskee derved ogsaa for deres
								Medchristne.Japetus Mollerup var engang en øvet, agtet
								Manuducteur; foruden »Generalen« og hans Broder Hr. Svane havde han i sine Studenterdage
								dimitteret, og med Held, endnu et Par unge Mænd, der bleve dygtige
								Embedsmænd; vel var der gaaet en Deel Aar siden han levede i
								Manuduction og Forelæsninger; et og andet Mere forlangtes vel nu,
								men det Vigtigste, Græsk og Latin, ja selv Mathematik var han flink
								i, vidste han; det vilde more ham at opfriske igjen alle disse gamle
								Øvelser. Niels begyndte altsaa nu for Alvor
								paa at blive en rigtig Latiner. Hvo havde skullet sige  det, da han stod paa Regentsgangen
								og hjalp sin Fader med at pudse de andre Studenters Støvler.Baade Lærer og Lærling gik til med lige Iver, og denne voxede
								endogsaa; den gamle Præst fandt ret en Hjertensglæde derved; thi Niels tilegnede sig let og fornøieligt selv
								de tørre Begyndelsesgrunde; her var sand Læselyst, og i al den, og
								det var jo et Troens Tegn, blev Bibelen ham hans kjæreste Læsning.Det vilde imidlertid være ganske feilagtigt, om vi antoge, at Niels idelig og altid kun hang i Bøgerne;
								nei, med hele en Drengs Lystighed jog han trallende afsted paa det
								gamle Krik og den raske Hest, der skulde vandes i Leergraven. Med
									»Bjæf«, Lænkehunden, var han bleven Ven,
								han som før løb for hver lille Hund i det hunderige Kjøbenhavn.Vinteren var snart forbi, Foraaret kom; den første grønne Bøgegreen
								fra Skoven var ogsaa i Præstegaarden sat i Vandkrukke som Forkynder
								om, hvorvidt det var derude, hvor varm Luften dog maatte være; inde
								i Stuen mærkede man det endnu ikke ret. Kornet stod saa grønt;
								Lærken fløi i Veiret med dirrende Sang, og Storken var forlængst
								kommet, selv de sorte Storke, de sad paa Træerne i Mosen og saae
								vrede til de hvide Kammerater, der spankede om i det dyndede Vand.
								Fra den magre Sandjord mylrede frem Multebær og Tyltebær, Bregnen
								bredte sine grønne, fjedrede Blade, Enebærtræet og den skinnende
								Christtjørn gjorde godt for Øiet i det friske Lysegrønne. Dog,
								hvorledes det saae ud, fortæller Naturen hver Sommer, om Niels derimod høre vi ikke hver Sommer, og
								saa tør vi ikke slippe ham.VI.Paa Andejagten. »At blive Student.«Ned til den saakaldte »gamle Avlsgaard« ved Aaleværket, der hvor
								nutildags Silkeborg By har reist sig, var fra Præstegaarden omtrent
								en Miil, idet man maatte over Hvindingedalsbanker og saagodtsom om
								hele »Langsøen«, som Gudenaa løber igjennem. Veien var dyb og oftest
								ufremkommelig tilvogns. Fodgjængere  havde det lettere ved at gjøre en Gjenvei,
								en halv Miil kortere, naar de fra Præstegaarden styrede lige hen
								over Banken og ned til Søen, hvor det eenlige Færgehuus endnu ligger
								ved Sandskrænten; her er Søen kun et Par Steenkast bred, og satte
								man derover, da var der, rigtignok i dyb Sand, kun et kort Stykke
								til Aaleværket og Avlsgaarden, hvor Hr. Skjødt
								boede, der havde Tilsyn med Aalefangsten, den Gang Regjeringens
								Eiendom. Jordene rundt om, hørende med til »Ryttergodset«, som det
								kaldtes, laae øde og udyrkede, og dog var Eensomheden her mindre end
								paa Heden og ved Præstegaarden; man skulde troe, at her nede var
								hele Scenen for Aristophanes's »Fuglene«. I det frodige Vildnis af
								Rør og Siv, gamle, knudrede Elletræer heelt ud i Gudenaa, hvor
								Aakanderne dannede hele Øer, var altid en Vrimmel af Fugle, der kun
								et Par Gange om Aaret skræmmedes op af Jægerne, som kom her langveis
								fra til Odder- og Andejagt.Hr. Skjødt var en lidenskabelig Jæger, og alt
								Andevildtet i Præstegaardens Kjøkken var »en flittig Hilsen fra Hr.
									Skjødt!« - Niels saae de
								prægtigt fjedrede Ænder og Fugle, hørte af Hr. Skjødt selv Fortællinger fra Jagten; det var en ny
								Aabenbarelse af Glæde og Lyst. Men Niels
								havde endnu ikke lært at skyde en Bøsse af, og der gik ogsaa lang
								Tid endnu, før han kom med paa Jagt; det skete først i det tredie
								Efteraar, han var herovre. Hr. Skjødt havde
								tidt bemærket hans Lyst til at være med, og da Niels var saa ivrig ved Bogen og dertil en rask Dreng, der
								kunde have godt af at komme rigtig i Luften, saa gav Japetus Mollerup ham Lov at maatte følge Hr.
									Skjødt paa Andejagt. Dette hans første
								Jagttog, hvor han egentlig kun saae til, thi han løsnede vel Bøssen,
								men traf ikke, blev uforglemmelig for ham, fremfor mangen anden
								senere lystig, heldig Jagt; den medførte en af disse Livets mindre
								Hændelser, hvilke man beholder for Livstid, medens større
								Erindringsbilleder forsvinde; her blev opfyldt hans Ønske, at møde
								ægte Tatere.I Præstegaarden var to Bøsser, een god og een, der kunde skydes med,
								men den stødte; Niels vilde faae et
								ordentligt Slag af den; bedst var det, meente Moder og Bodil, at han slet ingen Bøsse tog, han
								skulde kun see til. Fader sagde derimod, at til Jagt hørte der en
								Bøsse, og den skulde Niels have, han var jo
								kommen  til Skjelsaar og
								Alder, fulgte med Hr. Skjødt, der nok vilde
								vise ham Besked, og Vorherre hyttede ham
								nok.I Morgenstunden, før Sol stod op, skulde Niels og Hr. Skjødt ind i Rørene,
								derfor, Dagen forud, forlode de to henimod Aften Præstegaarden; om
								Natten kunde soves i den gamle Avlsgaard. Store Vandstøvler, et Par
								af Præstens, havde han faaet paa; Gangen blev derfor temmelig
								besværlig, men den var jo kun over Hvindingedals høieste Banke ned
								til Færgehuset, og naar de her blev sat over, var der ikke langt at
								gaae.Veiret ruskede, ja det blæste ganske ordentligt, da de kom paa
								Høiden; hele »Langsøen« rullede det hvide
								Skum; derude var det, som Sagnet melder, at der engang seilede en
								Biskop Peder, som vilde bygge sig en
								Ridderborg, men var endnu tvivlraadig om Stedet; da blæste hans
								Silkehue af, og han bestemte, at hvor den drev iland, skulde Borgen
								reises, og det fuldførte han; og fra den Silkehue fik Borgen Navnet
									»Silkeborg«, men ødelagdes i den svenske
								Krig; nu var der ikke længer Steen paa Steen, kun to store Egetræer
								løftede sig høit over Ellene derovre og viste, hvor engang
								Indkjørselen til Borgen havde været.Hr. Skjødt og Niels
								naaede snart Færgehuset; Baaden, de skulde over i, laae trukket
								heelt op imellem Sivene, for der gik ordenlige Bølger; Vinden
								løftede det pidskede Skum iveiret, saa at det fløi dem i Ansigtet.De gik til Huusdøren, trak i Snoren ved Klinken og traadte ind i den
								lave Stue, selv Niels naaede her heelt op
								til Bjelkerne. Foruden Færgemanden og hans Kone var her endnu en
								Person, en stærktbygget Kone, med en stor Mandshat, som den bruges
								vesterpaa; hun puslede med Noget paa Gulvet, og Færgemandens Kone,
								efter at have hilset paa de Indtrædende, skottede derhen, eller
								rettere holdt Øie med hende.»Hun blæser hart derude!« sagde Hr. Skjødt,
								»men Skuden holder vel nok?«»Skal vor Mand over?« sagde Færgemandens Kone og skottede til
								Fruentimmeret, »ja, saa kan I komme med!«»Ih, ja! ih, ja!« sagde Qvinden.Vor Mand tog sig en Dram først; han skulde have Aftensmaden til at
								glide, og den Dram havde saamænd det store Jagtselskab,  her var for tre Dage siden, levnet
								ham; den var af den fine Slags, maaskee turde han derfor byde Hr.
									Skjødt?»Ih, ja! ih, ja!« sagde Qvinden igjen; hun syntes ikke at have stor
								Lyst til at seile over det stygge Vand, der rigtignok gjorde et
								Pladsk og Suus, som om man var ved Havkanten.»Hvad er det, hun slæber paa?« spurgte Hr. Skjødt.»Grumsling!« sagde hun, og nu saae man, at
								det var et gammelt, forkrøblet Barn, usselt i Lemmer og svært af
								Hoved, med kulsorte, skinnende Øine, »fiftaris
									alders!«*) sagde hun og løftede sine fem Fingre.»Det er ogsaa et Kors, hun har!« sagde Færgekonen. Men Qvindens
								Ansigt antog et Udtryk, der ligesom sagde: det er dog mit Kjæreste!
								hun reiste sig op og rørte Loftet med Hovedet, saa at Hatten fik et
								Skub; man saae hendes mørke, skarpttegnede Træk, og et Par Øine som
								hos en Rovfugl. Niels kjendte hende fra den
								Gang han ude i Lyngen saae hende skride sig forbi; hun var en af de
								ægte Tatere, vidste han.»Nu kommer I over!« sagde Færgekonen. »I kan idetmindste naae
								Aaleværket; spørg Hr. Skjødt!«De traadte ud af Huset; Vinden susede i Siv og Rør, der svaiede som
								om de skulde knækkes, og lagde sig, ved Trykket, ned over Vandet,
								der sort og skummende væltede fremad. Baaden kom ud; Niels og Hr. Skjødt
								bænkede sig som de kunde, de sad allerede som i en Gynge;
								vanskeligst var det for Taterqvinden at komme til Sæde; tilsidst
								satte hun sig lige ned paa Bunden af Baaden og holdt paa sit Skjød
								»Grumslingen« lige foran Niels, hvem den
								ideligt hæftede sine sorte, skarpe Øine paa.»Ih ja!« skreg Qvinden, da Baaden sattes i Fart. Blæsten ruskede, der
								kom et Par Vindstød og Bølgekast, saa Fartøiet var nærved at krænge.
								»Ih ja, min Grumsling!« skreg hun høit, og gjorde Bevægelser, der
								slet ikke vare af de heldige for Farten; og »Grumsling« loe i det
								samme saa det skingrede; det var fælt at høre.»Hold Kjæft!« var Færgemandens korte Tiltale.De maatte for Vind og Veir gjøre en heel Omvei; det var blevet
									*) Fem Aar gammel. næsten ganske mørkt før de
								kom over til den anden Bred. Taterkonen sagde et Par Ord, det var
								nok Tak; Niels forstod det ikke, og før han
								tænkte derpaa, var hun allerede borte; men Indtrykket af hende med
								sit Idiotbarn, hele Overfarten i dette Veir var hos ham for alle
								Tider. Regnen skyllede ned; de havde imidlertid kun et kort Stykke
								Vei op til Avlsgaarden, men det var som gjennem et Uføre de gik; Niels sank dybt i, godt var det, at han
								havde Præstens Vandstøvler paa; dog vaad til Skindet blev han.»Det er der Raad for!« sagde Hr. Skjødt, og
								da de naaede til Avlsgaarden, maatte han tage hvert Stykke af sig og
								faae tørt Tøi paa, af Hr. Skjødts, rummeligt
								og stort i alle Dele; hans egne Klæder blev hængt op for Ilden at
								tørres, dem skulde han jo have paa til Jagten imorgen tidlig, og de
								blev nok tørre, kunde bare Støvlerne ogsaa blive det; de stilledes
								ved det varme Ildsted paa den hede Jernplade; og for de to Dyndvaade
								selv blev der ogsaa indvortes sørget. Der var kogte Aal og stegte
								Aal, dertil Suurkaal og Arakspunsch; Niels
								fik et rigtigt stort Glas; man maatte have Kræfter til den Dag
								imorgen, og en Jæger kunde nok taale sit Glas, sagde Hr. Skjødt.Den anstrængende Marsch og den stærke Punsch gjorde snart Niels søvnig; han kom iseng og sov strax;
								men om det nu var Phantasien eller den stærke Arak, Suurkaalen og de
								fede Aal, eller rimeligviis det Hele tilsammen, Søvnen frembar en af
								de uhyggeligste Drømme; Idiotbarnet sad paa hans Skjød og saae med
								sine Ildøine paa ham, det syntes ham, at han overmagtedes derved,
								han følte sig betagen og uden Kræfter i Lemmerne, og altid tungere
								blev Grumslingen, dens Arme, som den løftede, saae ud som
								Flagermusens Vinger, den slog med dem og klemte ham fastere;
								Vingerne vare slimede, bløde og dog saa stærke, han mægtede ikke at
								faae fra sig Udyret, et saadant var det jo. Det loe skingrende høit
								og fælt, han kunde ikke længer udholde det, og derfor i Fortvivlelse
								gjorde han en voldsom Bevægelse - han fornam i det samme
								Udyrets faste, ruskende Klo, saa at - han vaagnede derved.
								- - Hr. Skjødt stod ved
								Sengen.»Nu maa Du op!« sagde han; »Du har sovet dine syv Timer, fra halv ni
								iaftes har Du været i Koien! nu skal vi paa Jagt!«Det var for Niels som om han kun et Qvarteers
								Tid, men et  Angestens
								Qvarteer, havde været tilsengs. Imidlertid, glad ved at den fæle
								Drøm var forstyrret, sprang han i Hast ud paa Gulvet, og kom snart i
								sit endnu klamme Tøi; Støvlerne var det meget vanskeligt at faae
								paa, uagtet de i Fødderne vare mere end store nok; men Skafterne
								vare i Heden krøbne ind, de maatte smøres med Lysetælle, saa gik
								det, og - Jagten gik med dobbelt Lyst; Ænder blev der
								skudt, prægtige Vildænder; Hundene hentede dem fra Siv og Rør. Men
								fra dette første Jagttog blev, som sagt, Idiotbarnet og dets
								Optræden i Drømmen en saadan Begivenhed, at - »det maatte
								betyde Noget!« sagde Moder i Præstegaarden. Vi ville see, om det har
								at betyde.Jægerlysten var ikke kuet, men snarere sat i Væxt; Jagtens Glæde blev
								efter den Tid stærke Traade i Erindringen, der bandt Tanken til
								Hjemmet, til Barndomsaarene paa Heden. Med Liv og Sjæl var han med,
								naar Jagttimen slog; men ligesaa fast holdt ham igjen hans Bøger,
								naar Læsetiden raadede. I Alt hvad han tog sig for, viste sig Villie
								og Udholdenhed; de heftige Udbrud, som vi saae et af, da han smed
								Katten mod Kakkelovnen, kom meget sjelden; men maaskee vilde det
								just da engang blive des heftigere. Kunde det være at befrygte? Ham
								var den Lykke tildeelt, at dette nye Barndoms-Hjem var det meest
								velgjørende for en Natur som hans. Over Præstegaarden hvilede ret en
								Fredens Aand; og det christne Sind, der ligesom et Solskin
								gjennemtrængte Hjerterne, gjorde god og bedre. Barnesindet hos ham
								havde Modtagelighed, som de bononiske Stene, der indsuge Sollyset
								og, naar de siden henlægges paa et mørkt Sted, give Lysning. Herpaa
								tænkte og troede Bodil, der var ham den
								kjærligste, mildeste Søster. »Gjennem hele Mandens Liv vil dette
								Fredens og Kjærlighedens Lys, han her som Barn inddrikker, skinne og
								give Styrke.« De gamle Præstefolk glædede sig over hans mærkelige
								Aandsudvikling, Bibelkundskab og Iver for Ordets rene Forkyndelse,
								ja han udtalte levende og brændende Lysten til at blive Missionær,
								udbrede Christi Rige paa Jorden.Confirmationsdagen, der var ved Mikkelsdags-Tider, ligesom ogsaa den
								første Altergangs Festdag, vare i Sandhed Pagtens Dage med Gud, den
								personlige Gud, ved hvis høire Haand Sønnen  sidder, og hos hvem den Helligaand boer,
								Tre og dog Een og den Samme.»Menneskets Hovmod fører vild!« sagde den gamle Præst, »Gud lader
								ogsaa til en Tid det Onde vinde Seier; men Troens rene Lys er som
								Solen, det bryder tilsidst seirende frem efter de mulmmørke Dage, og
								da ere de sorte Skyer faret hen!«Da Niels var et Barn hjemme paa Rundetaarn,
								var Bibelen og Tusind og
									een Nat ham to lige Sandhedens Bøger; nu var Eventyrbogen
								stillet hen paa sin rette Forstaaens Hylde; Bibelen havde Troens hellige Plads, den stod som et
								mægtigt Træ, hvis Rødder sloge sig fastere i hans Hjerte, og i hvis
								Krone Guds Stemme susede; ja, Bibelen var Bøgernes Bog! Dens Ord
								vare i Præstegaarden levende gaaet ind i Tanker og Udtryk, den
								aandelige Verden trængte sig ind i den legemlige. Vel havde
								Overtroens Fortoninger ogsaa skaffet sig Indpas, den personlige
								Djævel og hans Magt var skrækkelige Skikkelser; men hvad mægtede de
								mod de sande christelige Fromme? Hos dem var Gud som Skjold og
								Værge; han, der har Øie at see med, Øre at høre med, personlig og
								herlig, ham man kan klynge sig til, den Milde og dog den retfærdige
								Strænge, der sender den haarde Synder hen i den evige Ild, som
								aldrig slukkes.Saaledes saae og fornam ogsaa Niels den Gud,
								i hvis Navn han gjennem »Sønnens« Lære skulde virke.Det stille, eensformige Liv herovre blev en rig, uendelig Tid fra
								første Søndag i Advent til syvogtyvende Søndag efter Trinitatis, og
								dog, paa Nytaarsaften, var det hele Aar saa hurtigt fløiet hen.Aar fulgte Aar, det var allerede i det sjette siden Niels kom herover. Underligt at tænke, hvor
								dog den Tid var gaaet, sagde Moder. Det var endnu underligere,
								meente Bodil, at de kun i lidt over fem Aar
								havde været sammen. Og Niels syntes det
								samme; som en Drøm, en ganske anden Levetid, stod for ham de
								tidligere Barndoms-Aar i Kjøbenhavn; derhen skulde han nu snart
								igjen, »være Student!«Aaret var kommet; midt i September skulde han til Kjøbenhavn, der
								hvor han ikke havde været nu i sex lange, lærerige Aar, i dem just
								Overgangs-Alderen laae.»Han skulde«, som den gode Pleiemoder sagde, »nu bort fra deres
								Fredens Hjem og ud paa den vilde Sø igjen, ud i Syndens Verden!«
								Derovre havde han været som et uskyldigt Barn, nu kom han et voxent
								Menneske, et »Svagheds-Barn«, der hvor Djævelen gik om som en
								brølende Løve. Men det var hans Længsels Maal, i mange Aar og Timer,
								han nu gik imøde! »At blive Student!« der
								ligger en Storheds-Klang, en Friheds-Klang, en af Ungdoms-Aarenes
								livsaligste Toner i de Ord: at blive
								Student. Dog da Timen slog, nu han skulde skilles fra Alt, hvad
								der var ham kjært, blev det saa smerteligt; men det vilde han ikke
								lade sig mærke med, og dog skulde man næsten troe, at selv
								Lænkehunden »Bjæf« mærkede det, thi den
								klynkede ordentligt og logrede med Halen. Niels, som engang gjerne var løbet fra Kjøbenhavn ene og alene
								for Hundene der, var nu i Taarer ved at sige Farvel til en Hund. Ja,
								han var saa forandret fra gamle Dage, at han endogsaa yttrede det
								dristige Ønske, at faae en Hund med sig. Hr. Skjødts Valdine havde kastet fire yndige Hvalpe, een af
								disse ønskede Niels sig, og tænkte slet ikke
								paa, at han derved forøgede Kjøbenhavns Hunde-Mængde med een mere,
								og een kan blive Stamfader eller Stammoder til en heel Race. Japetus Mollerup var imidlertid saa
								fornuftig at sætte sig derimod; Niels vilde
								faae nok med at passe sig selv og sine Bøger.Uldent og Linned gav Moder ham med, nyt og godt; hun strøede
								Lavendler mellem Tøiet, at det kunde have en god Lugt; der blev ikke
								noget Tænkeligt af Smaafornødenheder glemt, hverken hvid Traad eller
								sort Traad, Synaal og Stoppenaal, ja, selv Fingerring, for nu kom
									Niels nok selv til at sye sin Seleknap
								i, naar den gik af.Den gamle Bibel kom med, og »Tusind og een Nat«, ikke at tale om de
								lærde Bøger, dem der skulde løfte ham over ArtiumsGjærdet.Bodil og Moder græd, Pigerne i Kjøkken og
								Bryggers græd: »vor Søn skal bort til Kjøbenhavn!« Præsten gav ham
								et Kys, som de Andre, og sagde: »hold fast ved dit Fader vor, i det har Du Bøn og Ledetraad for
								dette Liv!«Vognen holdt for Døren, ved Aarhuus laae
								Dampskibet, og naar det havde bragt ham til Kjøbenhavn, var der
								sørget for ham;  Hr. Svane havde skaffet ham Logis hos en brav
								Kone, Madam Jensen i Sværtegaden; det var et
								godt Strøg, midt i Byen og slet ikke langt fra
								Universitetsbygningen.»Farvel, Du kjære Hjem, Du brune Hede!«Ja, nu gik det til Kjøbenhavn.VII.Madam Jensen. Mo'er Børre. »High Life« paa anden Sal.»Ved Toldboden steg en Matros iland - «Det vil sige en for Videnskabens store Seilads, en ubefaren kan man
								endogsaa sige.Det var en ganske egen Følelse at komme til Barndoms-Byen, den han,
								med Undtagelse af Rundetaarn og Regentsen, saa lidet kjendte til;
								ja, sin Gudfader, Hr. Svane, kjendte han, og
								denne stod ogsaa paa Toldboden og tog imod Niels
									Bryde - vi maae for Eftertiden nævne ham, som
								Familienavnet var, og som det stod i hans Testimonium. Stor og kjøn var han blevet, sagde Hr. Svane, høibaaren var han ved Fødselen
								deroppe paa Taarnet, velbaaren kunde man
								see, han ogsaa var. »Saa vittige ere vi Kjøbenhavnere, det maa Du nu
								vænne dig til! det bliver meget værre!«Han gik strax med ham i Sværtegaden til Madam Jensen, der »sad Enke«, som hun udtrykkede sig; hun havde
								i sexten Aar været gift, »uden Resultat!« det er hendes egne Ord.
								Indgangen til »den Studerendes Værelse« var jo rigtignok gjennem
								Kjøkkenet; men saadan var nu Leiligheden, iøvrigt reen og net, og
								vel betænkt.»See her har jeg et lille Gardin,« sagde hun, »det kan De hænge Deres
								Klæder bagved, saa støves de ikke! og her er en lille Reol til
								Bøgerne; skjev er den, for den er gjort til Qvistkammer, hvor man
								ikke har lige Vægge! - Ak, der har De en Bog for mig!«  udbrød hun ved at see en
								Bog, han lagde frem paa Bordet. »Den er saa deilig grov! jeg kan
								ikke uden med grove Bøger, for mit Syn har lidt siden jeg græd saa
								meget i den første Enketid. Det er Noget, jeg vil ønske Dem, at De
								aldrig maa prøve! Jeg kunde saamænd meget godt forandre min
								Stilling, for Tilbud har jeg faaet; men saa at sidde Enke igjen,
								naar han døde, det er ikke indbydende, og saa kan man lade være,
								naar man har Characteer!«Alt var nu i Orden i Kammeret; et stort Oliemaleri havde hun fra sin
								egen Stue hængt ind til »den Studerendes«, han maatte have
								»Jomfruen«, sagde hun, »det skulde være en adelig Dame af høi
								Familie, som Ingen kjendte.« Det gamle Portræt saae slet ikke mildt
								ud; nei, næsten strengt, ligesom om Jomfruen var fornærmet over at
								hun skulde hænge inde hos den Studerendes; men det maatte hun, for
								der var et Hul i Betrækket, og det burde skjules.Og Examen begyndte - og den endte godt: »Laudabilis« i alle Rubriker, ja i Mathematik »præ ceteris«, og dog havde han lært den af
								en gammel Jydsk Præst; men Niels Bryde var
								et mathematisk Hoved, kunde magte det med Talstørrelser og
								mathematiske Figurer; det er en feil Talemaade, at hvor der er megen
								Phantasie, er kun liden Tænkning; men de, som sige det, have maaskee
								selv ikke meget af begge Dele.Noget høit, noget snevert, og knebet ind i en af Byens mindst luftige
								Gader, boede vor Student; her var saa ganske anderledes end i
								Præstegaarden og ved Heden, hvor den friske Vind blæste hen over
								Lyngen; men saa havde Kjøbenhavn sine andre Goder og Herligheder: de
								nye Kammerater, hele det oprullede Studenterliv tiltalte Niels, dog hang Hjertet ved det jydske Hjem;
								det lyste ogsaa ud af hvert Brev, han sendte dertil.Moder var saa glad over, at Niels havde
								Tilhold hos Hr. Svane, der jo var en ældre
								Person, kjendte til Alting derovre og vilde vistnok vaage over sin
								Gudsøn, raade og hjelpe ham; det var ogsaa en Lykke, at Niels var kommet til saadan en brav Kone som
								Madam Jensen. Hele Præstegaarden var stolt
								af, at »Sønnen«, som han kaldtes, havde faaet den fornemste
								Characteer; ja, i een af de sværeste Lærdomme, »Beregningerne«,
								kaldte Mo'er det, havde  han
								faaet Udmærkelse paa Latin; det hedte Noget, som kun »Fader« og Bodil kunde huske at sige, det var dette »præ ceteris«.Med første Skipper fra Aarhuus sendtes til Niels
									Bryde gode Madvarer: Ost og Smør, og til Madam Jensen en deilig Skinke, fordi hun var saa
								god mod Niels, og det var hun, ja dertil saa
								meddelende om hver Glæde og Kummer, som jo hun ogsaa havde i sin
								lille Huusstand. Der var Tjenestepigen, Ane-Sophie, hun alene gav Anledning nok til begge Dele.»Hun er ikke dybsindig, Hr. Student!« sagde Madamen, »der sender jeg
								hende forleden til Urtekræmmeren, og saa gaaer hun -
								fortæller hun mig - og tosser og seer paa Maanen; synes
								hun saa ikke, at den følger med hende? og da hun fra Urtekræmmerens
								seer ud igjen paa Maanen, saa staaer den stille, staaer til hun
								kommer ud; og da hun saa vandrede hjem og holdt Øie med den, saa gik
								den med tilbage til vort. Hun troer, at Maanen følger hende i
								Urtebod og staaer og venter udenfor!«Madam Jensen satte Studenten ind i Forhold og
								Characterer; han var et propert og forstandigt Menneske, indsaae
								hun, kom om Aftenen hjem til borgerlig Tid, naar ikke Comedien var
								meget lang. Thi den Verdens-Lyst, som først rev Niels Bryde med, var at gaae i Theatret; men det var jo
								»en uskyldig Fornøielse og dannende!« sagde Madam Jensen. Selv kom hun der ikke; i hele tre Aar siden hendes
								Mands Hengang havde hun ikke været der. Men nu tænkte hun derpaa;
								netop i disse Dage skulde der gives »en Sørgefest« for en afdød
								Kunstner, og saa fandt Madam Jensen, at det
								var en passende Leilighed for hende at komme der; vilde hun i
								Theatret, saa var det just det Rette at begynde med en Sørgefest.
								- Og hun gik, men kom allerede midt under Forestillingen
								tilbage.»Det var slet ikke opmuntrende det!« sagde hun; »det var ogsaa et
								meget trist Sørgespil, de gav!« og hun havde saamænd nok i sin egen
								Deel. Dog, hvad der især havde jaget hende derfra, var en fæl
								Person, hun havde truffet sammen med i Logen, en meget »præserende«
								ung Herre, paatrængende, meente hun. »Jeg veed ikke, om de ovre i
								Jylland kjender til det,« sagde hun, »man har paa Apotheket nogle
								smaa Kager, som kaldes »Pyllemønter«, der  lugte; det er saadanne Elskovskager, som,
								naar en Mandsperson giver et Fruentimmer af disse, og hun spiser
								dem, saa faaer hun Kjærlighed til ham. Det skal virkelig være skeet
								med en Jomfru; hun fik bare et Par af hans Pyllemønter og saa
								elskede hun ham! - Der sad jeg i Logen i mine gode sorte
								Klæder, som De her seer; jeg var slet ikke i Humeur, hverken ved
								Tragedien eller min egen Lod. Lille Frue! sagde han, og bød mig et
								Kræmmerhuus med de hvide Kager i; jeg tog een, men lod den trille,
								og lidt efter bød han mig een igjen, der da snart gik den samme Vei,
								men da han saa tilsidst bad mig beholde hele Kræmmerhuset og jeg dog
								ikke evig kunde sidde og trille, saa reiste jeg mig og gik min Vei
								fra ham og det Hele. Jeg vilde ikke lade mig daare!«Derved fik Madam Jensen ikke at see
								Sørgefesten ud, og Lysten til senere at komme der, sagde hun, var
								ikke derved blevet opmuntret; dog var den heller ikke udryddet, der
								kom Anfægtelser, om ikke som hos Niels Bryde
								at gaae een å to Gange om Ugen, men een å to Gange om Aaret, og
								særegen Anledning maatte der saa endda være; første Gang var det
								saaledes ene og alene fordi Spekhøkerens Datter skulde træde op,
								sagde hun. »Det er saadan en net, suffisant Pige, med en yndig
								Stemme. Hun er ved det Kongelige, det veed Gud! men hun synger ikke
								enkelt, hun synger saadan i det Hele, naar de Alle agere paa
								eengang!« Madam Jensen forstod derved at hun
								sang i Chor. For hendes Skyld var den næste Theater-Gang.Niels Bryde kom for den hele Poesiens og
								Lunets Herlighed, der aabnede en ny Verden for ham; her og ved sine
								Bøger havde han de lykkeligste Timer; flittig læste han og gik paa
								Collegier; Physik og Astronomie vare de Forelæsninger som ganske
								særligt interesserede ham; det var som om Tankens usynlige
								Ønskeqvist pegende mod disse lovede ham uhyre Skatte; Græsk og Latin,
								ligesom Genesis paa Hebraisk bleve dog ikke
								behandlede som Stedbørn. Han levede meest i Aandens Værker, de døde
								paa Bordet og de levende paa Scenen; ingen Savn trykkede ham, det
								sørgede de gode Pleieforældre for, og han var fri for de mange
								Ubehageligheder, som man havde naar man »sad Enke«, og alt det man
								selv med en lille Huusholdning skulde brydes med, sagde  Madam Jensen, og hun havde Ret. Men nu kjende vi hende og kunne see
								os om med ham lidt udenfor Sværtegaden.Naturligviis blev Regentsen og Rundetaarn ikke de to sidste Steder
								han besøgte. Paa Regentsen rørte sig vel endnu det samme friske Liv
								som før, men mellem Studenterne der fandtes naturligviis ikke en
								eneste af dem fra hans Barndomstid, de vare spredte om i Landet som
								Præster, Læger, Herredsfogeder, eller satte i andre Embeder som gaae
								op i disse Benævnelser. Rundetaarn derimod
								viste strax, idet han traadte derind, en gammel Bekjendt, ikke stort
								ældet i de sex Aar han havde været borte, kun Synet var blevet noget
								svagt; det var Mo'er Børre, som solgte de
								rosenrøde Sukkergrise og havde solgt sit eget Skelet. Hun kjendte
								ikke Niels, saae knap paa ham; der gik jo op
								i Taarnet hver Dag Studenter, som ikke kom hende ved.»De kjender mig nok ikke!« sagde Niels, »og
								dog har De eengang seet mig gaae her hver Dag og talt til mig!«Hun betragtede ham op og ned; han maatte tydeligere klare for sig.»Herre Gud!« udbrød hun da, »er det Niels
								Dreng!«Navnet skurrede dog lidt i Studentens Øre, men han samlede sig, og
								trykkede hende i Haanden.»Vil man see!« vedblev hun. »Hvor han er godt klædt paa! og
								Studenter! det er en stor Glæde for hans Forældre i deres Grav!«Hun tog Brillerne af og tørrede sine Øine. Hende gik det ved det
								Gamle; hun havde det fra Haanden og i Munden, og det var svært hvor
								man lagde paa Alting. Niels Bryde fik at
								vide hvad hun gav for Smørret og Brødet og Tørven - og
								endeligt, at hun havde nogle af de bedste Æbler, naar den Tid kom,
								og et nyt Slags Brystsukker, som var saa gode for Studerendes, der
								sad meget og bukkede sig.Samtalen var ganske gemytlig, og hun fandt at Niels slet ikke var blevet stolt, og hun havde paa en
								Maade Ret, kun bestyrkes det ikke ved hvad vi videre have at
								fortælle.Øverst der oppe traf han en ung Grev Spuhl,
								hvem han var blevet Student med, de fulgtes ad ned af Taarnet og var
								i højrøstet Samtale; de gik tæt forbi Mo'er Børre, og hun, da Niels ikke  syntes at bemærke hende,
								raabte høit og inderligt: »Farvel lille Niels!« Denne fortrolige
								Benævnelse generede ham, han blev rød og hilsede keitet.»Hun kjender Dem, den Gamle!« sagde Greven.»Ja fra jeg var Barn af!« svarede Niels, »hun
								kalder mig altid lille Niels! jeg voxer slet ikke for hende!«Og de talte om andre Ting og skiltes ad; men Niels
									Bryde havde Fortrydelse i Hjertet over sig selv; det piinte
								ham at han af falsk Undseelse ligesom havde villet fornægte Mo'er
									Børre. Det kom ham i Tanke, hvor ofte
								hjemme i Jylland, naar han læste om Jesus i Gethsemane Have, hvor
								Peder i Angest fornægtede sin Herre og Mester; dette havde
								forekommet ham saa utænkeligt og saa ondt. Hvor Menneskeligt var det
								dog ikke der i Frygt og Fare! ham selv derimod, alene fordi han gik
								ved Siden af en ung Adelsbaaren, havde det været ubehageligt at
								kjendes af den fattige Kone der sad og solgte Sukkergrise, som om
								dette Bekjendtskab stillede ham paa et ringere Trin; han sagde sig
								selv: Du fornægtede hende allerede før hun, som til Straf fra Vor Herre, hævede sin Røst og raabte
								»Farvel, lille Niels!« havde Du venlig nikket til hende, Du var da
								ikke fortjent blevet ydmyget. Og at det kan »ydmyge«! -
								tænkte han igjen - »der er noget af en Pjalt i mig! den
								Pjalt vil jeg rive ud!«Og der var en Villie hos ham. Han begyndte at give mere Agt paa sig
								selv - men ogsaa paa Andre.»Nu skal jeg føre Dig ind i Verden!« sagde en Dag Hr. Svane med et Udtryk, der viste det rigtige
								gode Humeur. »Du skal med mig i high life
								paa anden Sal, hos En af min Slags, Hr. Meibum, Pebersvend uden Rang og Titel; han har forsøgt sig i
								alle Aandsretninger, været Maler, Skuespiller, Bladudgiver, været
								forlovet og har »slaaet op igjen«, og levet af det Altsammen. Nu har
								han arvet et Par hundrede Daler, og saa gjør han meget fornuftig et
								stort Skrald henne i en af vore første Restaurationer; beslægtede
								Sjæle, Goddag- og Farvel-Venner ere indbudne, jeg hører nu til dem
								begge to, og tør derfor nok, som i Kortspil, komme med en
								Følgesvend, især en af den Caliber, som Du er, opfødt med Tusinde og een Nat og dog præ ceteris i Mathematik!«Og Niels kom med til kjøbenhavnsk Piquenik
								hos Hr. Meibum.En rigeligt oplyst Trappe var det første gode Indtryk, man fik ved
								Ankomsten. En Række Værelser med Lys i Sølvstager stemte ganske
								festligt. Ved den forreste Dør stod Hr. Meibum selv, klædt som Dame med Turban og Skjønhedspletter
								- han var Vertinde, sagde han med affecteert fiin Stemme,
								og i samme Tone udraabte han accentueret alle de Indtrædendes Titel
								og Person; især betonedes en Capitain ved
								Borgerskabet og et Par Secretair-Fruer, den fornemste af Mændene var
								Secretair paa en Vognmands Contoir. Der var ogsaa en Juveleers Frue,
								hun havde alle sin Mands Brystnaale paa Hovedet og den halve Boutik
								af Guldkjæder paa Brystet, forresten vaskede Glacéhandsker, der saae
								lidt jordslaaede ud.I Salen var opreist et Theater; der skulde spilles to originale
								Stykker, som aldrig før havde været givet, ikke heller trykt; det
								ene var af Hr. Meibum og hedte: »Jomfruen er lumsk, eller smaa Gryder har ogsaa
									Ører«, det andet var af en Anonym, det vil sige ogsaa Hr.
									Meibum, og kaldtes »I
									Mol, eller Comala sover«.Punsch var der lavet til Herrerne og Limonade til Damerne.
								Smørrebrødet var lidt seit og haardt; Hr. Meibum undskyldte: han havde selv skaaret det altsammen og
								lagt paa, og det havde taget hele tre Dage, det var ikke let at være
								Vertinde. To Violiner og en Fløite udgjorde Orchestret og Fløiten
								blev blæst af »en virkelig Frøken«, det var det Interessante; men
									Niels hørte ikke meget af Musikken, han
								havde gjort Bekjendtskab med en ung Maler, der just nu fandt
								passende Leilighed til at udtale sig om Kunsten og sig selv. Det
								blev melodramatisk; vi maae ogsaa høre paa det.»Naturen,« sagde han, »er altid god til Studie, altid er den correct,
								men heller ikke mere; Geniet maa revidere den. Det har ogsaa de
								større Mestere gjort: see til Billedhuggerkunsten, der har vi Thorvaldsen, god for sin Tid, meget god! Praxiteles, god for sin Tid! Den yngre
								Slægt, vi som komme paa Skulderen af den ældre - De vil
								indrømme, at den som er paa Skulderen af En er høiere end ham der
								bærer - vore, de kommende Genier,« (han sagde ikke her vi), »ere høiere end hine! vore Genier
								oversee hines Misgreb,  de
								oversee med Agtelse! Jeg er nu ikke Billedhugger, det er mig for
								koldt og for begrændset; en Figur, ja selv en Gruppe er kun
								»Stykværk«! Verden aabenbarer sig i Farver, de maae til! nu kommer
								Geniet, og paa en Flade gjør han Længde og Dybde -! Verden
								selv, Historien, Poesien, Allegorien, Alt bliver levende; Marmoret
								staaer kun i Attitude, Maleriet rører sig; Digterværket skal læses
								mange mange Timer før det bliver Een klart hvad det vil, Maleriet
								derimod - bah! der staaer det! saadan seer det ud! det er
								Genie! den Vei gaaer jeg!«Saa gik Teppet op for: »Jomfruen er lumsk«,
								kjedelig var hun ogsaa, uagtet Hr. Meibum
								spillede med og havde dog i sin unge Alder været ved det kongelige
								Theater, og var der traadt op som Bagbenene af Løven i Tryllefløjten og senere paa Smaatheatre
								glimret som Hamlet, med Pauser, glimret ved,
								som han sagde, at holde Mund paa rette Sted, hvilket er
								Skuespillerkunstens Tryllemagt. - Alle de Spillende her
								bleve imidlertid fremkaldte, Hr. Meibum tre
								Gange, og sidste Gang sagde han et Impromtu, han havde nedskrevet
								Dagen forud, om Publikums oplyste Smag og sin egen Ubetydelighed, og
								Løgn var begge Dele, men saaledes gaaer det jo. Niels saae og hørte med ikke heel Opmærksomhed, den var
								deelt mellem Forestillingen og Publikum: tilhøire havde han Hr. Svane, tilvenstre derimod en Student, af de
								Enkelte, for hvis philosophiskverdensopfattende Blik Menneskeheden
								er en Las! Oehlenschläger lader i en af sine
								Tragedier, efter Sagaen optræde en Kjæmpe, der er saa stolt at han
								har aldrig leet; det klinger stoltelig nok i det skrevne Ord, seet
								paa Scenen loe man deraf. Her var Noget af den samme
								Kjæmpe-Bevidsthed, men Niels Bryde loe ikke,
								han saae halv imponeret paa den, som Hr. Svane kaldte Solon-Diogenes, og som
								ved den sletteste Deel af Forestillingen udbrød: »godt, meget godt,
								bedre end det Bedste!« og saa loe han, og ogsaa det var uendeligt
								dybt. Bag ved sad en ung Contoirist, meget talende og med
								Modsætninger; hans Humor bestod i at bruge pathetiske eller ophøiede
								Udtryk om Hverdagsting.Imellem Stykkerne fik man Iis og Gelee, men der var saa lidt paa
								Tallerkenerne, at det saae ud som om det var Levninger af en næsten
								afspiist Portion, der bares om til hver.Aftenen endtes med Ordsprogsleg og »Forundringsstol«, aandrigt og med
								Kys, den lykkelige Niels blev valgt af Frøkenen der blæste Fløite, til at gaae
								»polsk Tiggergang« med hende, faae et Kys af hver og give hende det
								igjen. Det var high life paa anden Sal,
								stort Piquenik.VIII.Familien Arons. »Solon-Diogenes.«
								Udenlandsreisen.Niels Bryde var ved Kammerater indført i et
								Par Familier af Handels- og Embedsklassen; i en af disse, det være
								ved Tilfældigheder, Sympathie eller »det skulde nu saa være«, følte
								han sig meest hjemlig og kom oftest, det var hos den rige Grosserer
									Arons; Sønnen Julius var Student med Hr. Bryde, de
								fandt Behag i hinanden, uagtet de vare forskjelligt begavede og
								udstyrede; Julius Arons fremtraadte som
								meget smuk, inderlig godmodig, og godt klædt paa, men slet ikke
								læselysten, han var ogsaa gaaet fra anden Examen. Af hans tre Søstre
								lignede han i Udvortes meget den yngste, Esther, der var noget over fjorten Aar; forresten var de Alle
								meget forskjellige, hun, som de sagde, blev altid borte i en Bog,
								man hørte ikke et Ord af hende, vidste ikke om hun var i Stuen eller
								ei. Det vidste man derimod om den ældste, Rebekka, hun satte ikke sit Lys under en Skjeppe og var, hvad
								vi ikke kunne nægte, lidt for høit paa æsthetiske Stylter, og fik
								den anden Søster Amalie med, der kun var et
								Aar yngre. Rebekka ansaae sig for det gode
								Hoved i Familien, førte derfor Ordet, lod Tungen løbe, og den er jo
								Knevelen i Klokken.Niels Bryde blev anmodet om, for et passende
								Honorar, at gjennemgaae »Collegierne« med Broderen Julius; her var, hvad man kalder det, et
								godt Huus at komme i, og her kom han. Gjennem Steen Blichers Noveller kjendte de to ældste Søstre Jylland og sværmede for de jydske Heder og
								Taterne derovre. Hr. Bryde kunde tale med om
								disse i Virkeligheden, og blev saaledes meget interessant.
								Taterkonen med Idiotbarnet og Fata Morgana var dem noget, der stod
								ganske udenfor det Kjøbenhavnske,  noget saa poetisk! Imidlertid fandt Amalie, det dog maatte være grueligt at leve
								derovre, hvor der ingen Comedie var og knap eet ordentligt Bal om
								Aaret; hendes Sværmeri var en Skuespiller ved det Kongelige
								- hans Portræt hang inde i hendes Seng.Niels læste nu som sagt med Julius Arons; denne nye Manuduction skaffede
								en Lommeskilling til Theatret og til et og andet Digterværk;
								saaledes Goethes Skrifter, dem han egentlig
								for Navnets Skyld anskaffede sig og kun læste stykkeviis. De lyriske Digte og Werther tiltalte ham, men Resten var ham bred, phantasieløs,
								det var hans Mening dengang. Faust blev
								slugt, det vil sige første Deel, det der fandtes af anden Deel
								forekom ham uden Forbindelse; han forstod endnu slet ikke Goethe, og de unge Frøkener Arons forsikkrede, at de havde Mod til at
								sige: »Goethe er slet ingen Digter!« - »Jo hans Mignon!« sagde igjen, betænkende, Amalie, »hun er yndig! »»Kennst Du das
								Land?«« og saa deklamerede hun Begyndelsen heraf, og Søsteren
								svarede: »Nei Schiller! husker Du Johannas: »»Lebt wohl, ihr
								Berge!«« - Vi maae imidlertid endnu ikke dømme de to
								Søstre efter hvad her er anført, i meget Andet var de hvad man
								kalder »inderlig rare Piger«, fornuftige og behagelige.Af de Bekjendtskaber Niels Bryde gjorde ved
								Hr. Meibums Piquenik vedligeholdtes kun to i
								en Slags Tilværelse ved at man mødtes paa Gaden eller i Theatret og
								der hilsede hinanden; det ene var med Maleren, han, Geniet paa
								Skulderen af »de Ældre«, det andet med »Solon-Diogenes«, som han blev kaldt. Paa Langelinie traf
								det sig en Frostdag, at Niels og Solon-Diogenes tilfældigviis kom til at
								staae ved hinanden festende Øinene paa et indefrosset Skib; derorn
								kom de i Samtale, og Niels brugte Udtrykket:
								»vor Herre deroppe!«»Saa De tænker, han sidder der!« sagde Studenten med et eget Smiil.
								»De troer altsaa paa ham!«Det gjennemrislede vor unge Ven, slige Ord havde han aldrig hørt; det
								var ikke sagt som Spøg, og som en saadan var det jo den grueligste
								Bespottelse. »De troer dog ogsaa paa ham?« sagde han og fornam sit
								Hjerte slaae stærkere.»Det er jeg kommet ud over!« svarede Studenten med et Smiil; talte
								derpaa om ligegyldige Ting, og de skiltes ad. Men  Intet havde i mange Tider grebet
								og opfyldt Niels Bryde som disse henkastede
								Ord, han betragtede det Menneske som aldeles frafalden, En Helvede
								tilhørende, og dog, ligesom Klapperslangen ved sit Blik har en
								lokkende magisk Magt over Fuglen, den kaarer til sit Offer, saaledes
								fik dette Menneske en uforklarlig Tiltrækning for Niels. En Aften senere kom de til at sidde sammen i
								Parterret; Studenten erklærede med Hensyn til den nyere Literatur,
								at han ikke fulgte den, han læste ingen Forfatter uden han var
								totusind Aar gammel, en Undtagelse havde han vel gjort nylig, han
								havde læst Strauss's »Jesu Liv«, den skulde
								dog Niels læse, siden han vilde være Præst,
								»den klarede!« sagde han.Uden at han gav videre af Bogens Indhold, fik Niels Bryde dog Forestilling om at den maatte være en
								Slags »Cyprianus« - uchristelig, djævelsk. Bogen vilde
								Studenten laane ham.Dagen efter havde han den allerede; paa dens Blade vidste han stod
								taget formasteligt Saameget, den fromme Barnetro saae op til som
								Helligt og Urørligt; han syntes i den Bog at have i sin Stue et
								skjørt Glas fuldt af Gift, Slangen selv, der hvislede fra
								Kundskabens Træ; han skjulede Bogen, Ingen maatte see at han havde
								den; det var ham som om han begik en Synd mod Aanden idet han
								aabnede dette Skrift; han læste og læste, med altid stigende
								Interesse, og følte ikke til Djævelen, han blev klogere, hans Tanke,
								syntes han, løftede sig høiere - men for Intet i Verden
								havde han skrevet til dem hjemme paa Heden at han læste Strauss.Da han leverede Bogen tilbage, var hos ham, ubevidst, en Følelse af
								at være traadt nærmere, mere forstaaende det høiere
								Aandens-Compagnie af Engle eller Djævle, som han i sin uklare
								Opfatten og Forstaaen betragtede Solon-Diogenes at tilhøre; dersom denne havde modtaget ham med
								Omarmelse, som Klosterets Ældste modtager den unge Novice, det vilde
								ikke have overrasket ham, der jo havde viist Mod til at læse denne
								»FritænkerBog«.»Nu har jeg læst den!« sagde Niels med stor
								Alvor og Betydning, og Studenten tog ganske ligegyldig Bogen og
								svarede: »saa, har De det!« man skulde troe at det ikke var uden en
								Kogebog eller det meest Ligegyldige der var læst; og Niels, der gik med en Følelse som om han alt
								var en Frafalden, som om han havde  smagt paa Kundskabens Frugt, der var »god
								til at faae Forstand af«!I den tilstundende Sommer vilde Niels Bryde i
								et Par Uger hjem til de Kjære paa Heden. Han glædede sig saa
								inderligt dertil, det var som om der laae en halv Levealder imellem
								nu og da han sidst var der; alle kjære gamle Minder skulde igjen
								opfriskes, mon vel Barnetroen ogsaa vilde det? Han kunde som Student
								derovre betræde Prædikestolen; hvilken Hjertensglæde for Moder og
									Bodil! Han saae efter hvilke
								Søndags-Evangelier der prædikes over paa de Søndage han tilbragte i
								Hjemmet; han valgte et og skrev sin første Prædiken, men da den stod
								paa Papiret, var den slet ikke et Friskhedens Væld, en Udstrømning
								af den Natur der egentligt rørte sig i ham, det syntes, som om han
								ved i Tankerne at bestige den gamle Præsts Prædikestol, ogsaa iførte
								sig den Gamles Udtryk og hele hans Tænke- og Talemaade; vistnok
								vilde Prædikenen saaledes ret særligt behage hans Velgjører, hans
								anden Fader, dog derover havde han ikke tænkt, han vidste ikke selv
								at han allerede var en ganske anden end før. Sand og inderlig var
								imidlertid Glæden over at skulle gjensee Hjemmet og de Kjære der, og
								ikke mindre glædede de sig Alle i Præstegaarden til dette Besøg; i
								henved halvandet Aar havde de jo ikke seet Niels. Breve vare ofte indtrufne, men hvad er det skrevne Ord
								mod det levende, mod det at have hos sig og om sig den, man vexler
								Tanker med!Hr. Svane havde saa tidt tænkt paa dog engang
								at see Jylland og der besøge sin gamle Manuducteur; nu var her en
								Leilighed, en Reisekammerat, han og Niels
								bestemte at gjøre Touren sammen i den tilstundende Sommerferie. Det
								var afgjort, Ingen faldt det ind at Touren skulde blive opgivet, og
								dog blev den det. Hvad betyde vel vore Bestemmelser og Planer, naar
								de ikke ere efter høiere Ordre! Een Time hos Grosserer Arons vendte op og ned paa det Hele.Bedstefaderen Arons, en retskaffen,
								elskværdig gammel Mand, from i Israels Tro, og ret af inderlig godt
								Hjertelag, havde stor Godhed for Niels
								Bryde, og glædede sig ved at han omgikkes med Sønnesønnen, som
								endelig var sluppet vel over den fornyede Examens-Prøve, og skulde
								til Opmuntring og Belønning for  denne heldige Anstrængelse, der dog
								egentlig ikke havde været saa stor som Slumpe-Lykken, gjøre en lille
								Reise en Maanedstid, til Hamborg, Dresden og
									Prag. Nu meente Bedstefaderen at Julius kunde indbyde Hr. Bryde til at reise med sig, de vilde da have gjensidig
								Glæde ovenpaa gjensidig Møie; Julius gik
								glad ind paa Forslaget, hans Moder, en fornuftig Kone, paa det nær
								at hun var lidt blind i sine Børn, fandt det ogsaa fortræffeligt;
								Hr. Bryde var vist et meget moralsk ungt
								Menneske, og det var saa godt for hendes Julius at være sammen med en saadan.Forslaget overraskede Niels; han blev
								forlegen; det var saa mageløst herligt, følte han, men det var ogsaa
								deiligt at komme hjem igjen paa Heden, det havde han saalænge glædet
								sig til og udmalet sig; hvormeget havde han ikke der at fortælle!
								desuden var det jo en Aftale at Hr. Svane
								skulde gjøre Reisen med. Beskedent og hjerteligt takkede han for den
								ham tiltænkte store Fornøielse, han kunde ikke modtage den; Afslaget
								gjorde at Julius blev ivrigere, han vilde
								have ham med; den gamle Bedstefader meente at nu kunde Hr. Bryde først sove paa det.Hr. Svane sagde ubetinget: »reis med til
								Tydskland! tag hvad der ikke bydes Dig hver Dag. Maaskee Du ellers
								aldrig kommer ud i Verden. Grib det gode Tilbud! Næste Aar er der
								ogsaa en Sommer, og de Gamle derovre holde nok lidt længer ud end
								til den Tid!«»Stød ikke det gode Tilbud fra Dig!« skrev Japetus
									Mollerup, og hans Svar skulde være det afgjørende. »Vi
								længes Alle efter Dig, min Søn, men det vilde være en daarlig
								Kjærlighed til Dig, ikke at opsætte hellere til næste Aar at faae
								Dig herover, end at Du skulde gaae Glip af al den Herlighed, Du nu
								kan faae at see uden at give en Skilling derfor. Det er altid til
								Lærdom og Gavn at kjende fremmede Lande og Sæder. En Maaned kan Du
								godt tage fra dine Studeringer; naar Du kommer tilbage, har Du
								friskere Kræfter og kan snart indhente det igjen. Reis med Gud!«Reisen til Tydskland var altsaa afgjort.
								Studenterne Arons og Bryde afreiste med Dampskibet til Kiel; Moder, Søstre og et Par Veninder stode paa Langelinie og
								svingede med Lommetørklæderne. Hr. Svane
								saae fra sit Qvistkammer-Vindue endnu langt ud paa Kjøgebugt den
								sidste Røg af Dampskibet. »Nu begynder  det!« sagde han, og meente Søesygen, thi
								der var stærk Bevægelse derude i Søen. »Nu begynder det!« sige vi
								- og tænke paa nye Livs-Strømninger.Dersom fromme Ønsker og Velsignelser synligt kunde vise sig som
								Følgeskab, da vilde de to Venner have bemærket en heel Skare fra den
								jydske Halvø, fra Præstegaarden paa Heden; Præstemoders og Bodils Tanker vare daglig med og saae i
								uklare Billeder al den Herlighed, der rullede op; de gjøs et Øieblik
								ved ogsaa at betænke al den Fare, der saa langveis borte og i saa
								lang Tid maatte kunne møde, men de drømte ikke om den egentlige Fare
								der var, de Ungdoms Søer gjennem hvis Brændinger Niels gik. Det var just ikke, som han engang havde læst om
								og fortolket, Engelen og den unge Tobias der
								var paa Vandring; dog derved være ikke sagt det mindste mod Niels, endnu mindre mod Julius Arons.Hamborgs Brand havde ladet nye, prægtige
								Huse voxe op om nye og gamle »Jungfernstieg«; vore unge Venner toge ind i Hotel Victoria og jublede der et Hjertens Victoria
								ved Udsigten fra Vinduet ud over Alster-Basinet, hvor de lette
								Gondoler gyngede og Svanerne svømmede. Musikken klang fra
								Alster-Pavillonen, Folkevrimlen bølgede forbi udenfor; det var jo en
								dejlig Stad, saa levende, saa livlig, saa ny. Det var i
								Aftenskumringen de kom hertil, de maatte strax med ud i Vrimlen, og
								siden toge de Plads ved det aabne Vindue, Cigarerne dampede, et Glas
								Punsch havde de hver foran sig. Gaslamperne dannede en heel
								Ildkrands om det blanke, blikstille Alster-Basin og speilede sig
								deri; ovre ved Veirmøllen funklede, i en lille offentlig Have,
								Guirlander af Lamper og dreiende Sole; Raketter steg og faldt som
								lysende Cascader.»Det er som en østerlandsk Nat!« sagde Niels, og
									Julius talte om skjønne Houris, og hans sorte Øine lyste,
								han var jo selv af Slægten fra Østerland og smuk, dog halv Dreng
								endnu; men om Mund og Hage viste sig et fiint mørkt Duun; Øienbryn
								og Haar var kulsort, Huden fiin og rødmende som hos en Pige.Hamborg var en Pragtens og Glædens Stad, her
								maatte de blive et Par Dage. Julius havde
								her Fættere, sin Moders Søstersønner, unge rige Hamborgere; og næste
								Dag vare de paa Fart med dem til Høiderne ved Blankenese, saae prægtige Villaer og et Fiskerleie,  der mindede om Sjællands
								Fiskerleier; mægtige Skibe kom og gik paa Elbens graalige Vand, og
								paa hiin Side øinede man Lynghøiderne i Hannover! »Et andet Kongerige lige foran sig«, det gjør altid
								ved første Reise et magisk Indtryk.I Indiens Pagoder dandse Bajadererne hellige Dandse, udenfor Paris
								svinge Grisetter og Studenter sig i en lystig Cancan; den samme
								Blodets Røst pulserer gjennem disse forskjellige Dandse, det samme
								Pulseslag fornemmes ogsaa særligt her et Sted i Hamborg, og derhen maae vi følge vore unge Venner; »derhen
								komme selv Maltheserriddere!« sagde en af de
								unge Fættere, da Niels syntes at studse ved
								Ordet: »Dandsesalon«.»Paa en Reise skal man see det Characteristiske i enhver By!« sagde
								han strax sig selv og fulgte de Andre.Det var et elegant, stort Locale; Gaslamper flammede, nydelige
								Baldamer og modeklædte unge Herrer, ogsaa gamle saae man; dog
								gjennem Salonlivets fine Flor skinnede Bacchanalets Flamme. Fætterne
								bevægede sig frit, ogsaa Julius var som
								hjemme; Niels derimod stod stille beskuende,
								men det var just ikke at mærke paa ham hvad han fornam i sig,
								Udeeltagelighed for det Hele, Kulde og en egen Stoltheds-Følelse; et
								Smiil spillede ham om Munden, i hans Hjerte tændtes som Indskrift de
								pharisæiske Ord: »jeg takker Dig, Gud, jeg er ikke som disse
								Mennesker!«Hvo kjender sig selv, hvo kjender Strømningerne i sit Hjertedyb!Det var seent ud paa Aftenen at Vennerne vandrede hjem til Hotellet.
									Julius var som en aaben Bog, og om det
								just ikke var hvad Bodil paa Heden vilde
								kalde en god Bog, det var en flydende Stiil, en yppig Stiil og den
								ungdommelige Livligheds Musik, den Aabenhjertighed, det blev baaret
								frem med, havde Noget der gav det en indsmigrende tillokkende Magt.
								Hvilke Erfaringer havde ikke allerede Hr. Julius, og det allerede fra det sidste Skoleaar i Kjøbenhavn!
								- Stakkels »Præstemoer« paa Heden, Du vilde være blevet
								saare forfærdet over den Ven og Ledsager, saa ung og saa smuk og dog
								»saa gruelig erfaren«, som din Niels nu var
								med, ikke vendte sig fra, hørte paa og ikke holdt Prædiken for om
								Synd og Ugudelighed. Hvad maatte der dog ikke foregaae i Hjertet paa
									Niels -? Der gik dybe
								Strømninger, vexlende Tanker;  han syntes at have seet, i faa Timer, videre ud i Verden, dybere
								ind i Andre og i sig selv, end han i Aaringer havde seet; hans Blod
								brændte derved. Han sov først mod Dagningen.Og hermed ville vi forlade Hamborg og ret
								trække Veiret inde i Harzbjergene; der mellem Graner og Birke, hvor
								Ilsefloden styrter over Steenblokkene, følge vi vore Reisende, høit
								derop, hvor engang Druidernes Præster sang foran den hellige Ild og
								de formummede Hedninger dandsede og sprang, et Skrækkens Syn, en
								Hexe-Sabbath for de troende Christne. Paa Brochen, i deiligt Veir, saae de Solen staae op, det røde Baal
								i Øst, Gud selv, troe endnu Menneskeslægters Vise, det er. Den hele
								udstrakte Egn under dem var som et Skyhav, men alt som Solen løftede
								sig, viste den billedligt Verdens-Landenes Stigen frem af Havdybet,
								først kom en Bjergtop, saa mørke Skove, nu Eng og Ager, indtil Alt
								laae aabenbaret, duftende forfrisket, som født i denne Morgen, saa
								søndagsfestligt og herligt; denne Morgenstund løftede Sindet, som en
								Kirkesang løfter den Fromme, opad i Kraft og Herlighed. De fornam
								det Begge, de udtalte det, men Stilen var ikke saa flydende som i
								det Kapitel fra Hamborg, det var ogsaa
								kortere og endte med - en god Appetit.Fortræffeligt kom de To ud af det sammen, der var saa uendeligt meget
								Godt hos Julius, og det saae og fornam
								Vennen, ja ligesom gjennemtrængtes af det kjærlige Sind han havde
								til at give den Fattige selv sit sidste Stykke; hjelpsom, trofast i
								at forsvare hvem han troede led Uret, ja han var ret hvad man kalder
								»et inderligt godt Menneske«, saa ridderlig, saa indtagende i sin
								Aabenhjertethed, og vi maae tilstaae det - dersom
								»Præstemoer« spurgte os - en farlig Ven for Niels, i det Tilfælde, at Ordets Forkynder
								bør være dets Exempel! Frygt ikke gamle »Præstemoer«, din Bøn og
								Tanke ere som usynlige gode Engle med ham, de kunne vidne.De tre Madonna'er paa Billedgalleriet i Dresden,
									Raphaels, Holbeins og Murillos,
								bleve et Stridspunkt mellem Vennerne. Niels
								erklærede, at den jomfruelige, paa Skyen svævende, Guds Moder, som
									Raphael har fremstillet hende, var den
								Skjønneste af dem Alle, dertil nu Jesu-Barnets Udtryk, i de
								alvorsfulde Øine, hvori en heel Verden laae; de fromme
								Helgen-Skikkelser, og endnu 
								mere de mageløst deilige Englebørn nederst paa Tavlen; noget
								Herligere kunde ikke gives! - Holbeins Madonna var Himmeldronningen
								der træder frem midt i det middelalderlige fromme tydske Huusliv,
									Murillos var ham kun en skjøn ung Moder.Julius stillede dem alle Tre i omvendt
								Orden. Raphaels forsvandt for ham paa Skyen,
									Holbeins var ham for selvbevidst, hun fulgte bestemt kun sin egen Mening, men
									Murillos var en Qvinde, en deilig
								Qvinde! og han udtalte sig, som Mange have udtalt sig og Flere endnu
								ville. Men Hamborg, Brocken, Madonna'erne,
								og vi maae tilføie Jernbanefarten, den første i deres Liv, var
								Reisens uforglemmelige Glandspunkter, og hermed have vi saa
								temmeligt Reise-Resultatet, det vil sige Sjæle-Indblikket, det
								Psychologiske der frembødes os af de To; skulde vi derimod udskrive
									Niels Brydes Dagbog og hvad Julius kaldte sit »Oplevede«, saa fik vi
								hele det sachsiske Schweitz, Prag og Berlin med, der dog kun anslog de samme
								Strænge, gav de samme Accorder, som vi hørte i Hamborg, paa Brochen og i Dresden foran de tre Madonna'er.Vi ere igjen med Vennerne i Kjøbenhavn; den
								skikkelige »Præstemoer« har tilbage i Landet sin Niels, uskadt fra Verdens Farer og Hændelser. Han var
								igjen i Sværtegaden hos Madam Jensen, og hun
								maatte selv den første Dag varte ham op, sagde hun, for Ane Sophie, Tjenestepigen, laae tilsengs fra
								imorges; det var Kjærestesorg, der havde sat sig som Rygværk; hun
								var forlovet med Drengen i Stuen, han skulde være Svend til Paaske.
								- Man kan ogsaa have Anfægtelser i Sværtegade; det var
								Moralen.Meget ofte kom Niels Bryde i Huset hos
								Grosserer Arons. »Skal det være Rebekka eller Amalie?« spurgte Hr. Svane, »det maa
								Du endelig sige mig naar Du veed det, thi jeg spørger hver Dag!«
								- »Er det den Ældste eller den Mellemste?« spurgte en og
								anden Kammerat. »Vi høre nok snart Nyt!« sagde Madam Jensen; »det skal være nydelige Piger, og de
								kan jo døbes. Penge vil der ikke manquere!« - Man kjendte
								ikke Niels Bryde, han havde ingen
								Anfægtelser, Videnskaben, især Physik og Astronomie interesserede og
								opfyldte hans Tanker mere end nogen af de unge Piger; han gik
								flittig paa theologiske Forelæsninger, de førte til Maalet, det de
								gode Pleieforældre saae deres Glæde i. Men i hele hans Tankesæt var
								et Omsving skeet, den nye Tids frie Tænkning og  Udtalelse brød idelig ned flere og flere af
								de Forestillinger og Meninger, han var opvoxet i hjemme paa Heden.
								Han vidste ogsaa ret vel at føie sin Tale; derfor var han hellerikke
								en stille Tilhører i Studenterforeningen, naar han i Sophaen der med
								den dampende Cigar var med at afhandle et og andet Aandens eller
								Statens Thema. En Hund havde han ogsaa faaet sig; der var i
								Grossererens Huus bragt til Verden et Par smukke Hvalpe, Julius valgte sig den ene, Niels den anden.»Hvapsen! Lille Hvaps!« sagde Esther, og klappede den
								lille, livlige Hvalp, det Ord hun forandrede til Navnet Hvaps.»Det skal han hedde!« sagde Niels. Rebekka
								foreslog derimod Navnet »Sappho« efter den
								græske Digterinde, men da Hvalpen var en Herre og ikke en Dame,
								beholdt den Navnet Hvaps. Siden høre vi mere
								om den.Næsten hver eneste Nat til hen mod Morgenstunden sad Niels Bryde ved Bogen. Det var nødvendigt,
								skulde der blive bestilt Noget; han var samvittighedsfuld, og der
								var saa meget af hvad man kalder denne Verdens Lyst, der drog ham
								til sig; foruden Kammerater og Selskabsliv var der Concerter og
								Theater. Pengene, han fik ind ved et Par Informationer, bleve ikke
								tilstrækkelige til at kunne tage Deel i Alt dette, han maatte altsaa
								give et Par Timer endnu om Dagen, og til sin egen Læsning benytte en
								Deel af Natten.»Det er meget fornuftigt af reent galt at være!« sagde Hr. Svane. »Du tager Natten til Studeringer, jeg
								tog den til at drive, og derfor er jeg endnu en Slags Driver. Min
								Passion var det engang ved Nattetid at vandre om paa de
								kjøbenhavnske Gader.«»Og hvad Fornøielse havde De deri?« spurgte Niels.»O, saaledes mellem Midnat og Morgenstund at drive om paa Gaden, har
								noget ganske Eget for Phantasien og den var mit Kjøretøi i de Tider.
								Nu holder jeg mere af at ligge i min Seng; men den Gang, det var som
								fornam jeg da Gadens Liv og Levnet. Stormgaden syntes jeg lød med Trommehvirvel og Kampraab,
								Luften lugtede af Krudt o.s.v. o.s.v. Og til hvilken Veemod stemtes
								jeg ikke i Hyskenstræde -
								»Häuschen«, Smaahusenes Stræde, hvor de tydske Kræmmersvende i
								Middelalderen boede og handlede med Kryddersager, aldrig giftede
								sig, levede tarveligt og 
								fattigt; deres Navn blev et Spottens, et Eensomhedens Navn:
								»Pebersvende«. Tidt tænkte jeg, om ikke just Gud Amor selv boede i den Gade. Amor blev jo, saavidt jeg
								veed, Pebersvend; Historien med Psyche var
								alene et Forhold, uden Præst! Ja paa Amor tænkte jeg i
								Hyskenstræde!«Og der var mere Alvor i det Sagte, end Niels
								troede. Hyskenstræde havde virkelig engang
								stemt Hr. Svane veemodsfuld,
								forhaabningsrig; det var nu hans Hemmelighed, og hvo har ikke en
								saadan? Niels Bryde havde for Øieblikket
								den, at han læste Feuerbach: »Ueber
								Philosophie und Christenthum.«I den tilstundende Sommer, det var paa det tredie Aar han var i Kjøbenhavn, skulde de kjære Pleieforældre og
									Bodil have hans Besøg, og det vilde
								gjøre ham godt det sunde afmaalte Liv, den frie Natur; Bøssen skulde
								igjen frem; Jagtlivets hele Romantik stod for ham; Hr. Svane tog med, det var en aargammel Aftale;
								dog da Afreisen kom, var Hr. Svane i sit
								sorte Humeur, og vilde, som han sagde, blive i sin Hule.»Jeg slipper ikke!« sagde Niels. »Reisen
								derover og alt det Nye der vil gjøre Dem glad! De som er saa
								modtagelig for Humeurets Solskin!«»Og faaer det dog aldrig reelt!« svarede han. »Min Etage er ikke lagt
								paa den Led i Verden! jeg har det ligesom enkelte Huse der ere
								saaledes henlagte i en Gade at de ikke faae andet Sollys end
								Reflexens: kun Gjenskinnet fra det hvide Gjenbohuus og dets blanke
								Glasruder; derfra straaler en lysere Dag, en Slags malet Solskin
								uden Varme, ind i Kammeret. Det er nu min Lod, og det er naragtigt
								nok, hvor tidt og ofte jeg kan bilde mig ind at jeg boer paa
								Solsiden!«Niels Bryde maatte snart erkjende at her
								ikke var Noget at sige eller at gjøre, men reise alene -
								dog nei, Hvaps fulgte med; ikke tænkte den
								paa hvad der truede den og hvilken Herre den havde.Veiret var godt; Havet strakte sig, om ikke just som et vadret Baand,
								saa dog uden Bølgeslag; en let frisk Vind og Strømning gav det en
								Smule Bevægelse og under den sad stille med halv lidende Blik hist
								og her et Par Damer og en enkelt Herre; hver fornam gjennem sig
								Skibets Zittren og Fremadløben, saae paa hvad de kaldte »svære
								Bølger«, og vare visse paa at disse snart  vilde blive meget større, og at det
								allerede blæste temmeligt op - de fornam allerede hvor
								ilde et Menneske kan føle sig paa det vilde Hav.Maleren, Geniet »paa Skulderen«, var ogsaa ombord, han begyndte
								ligesaa interessant som han slap hos Hr. Meibum. Han definerede Genie
								- »hvad er det? Gjær! Løftestangen for det Hele!
								Genie er det, som de Fleste ikke har, det er en Ener, der er
								saameget som ti, men kan ikke laanes!« - saavidt kom han,
								saa blev han daarlig. Han og Niels Bryde
								talte ikke mere sammen paa den Tour.Under Samsø faldt Hvaps overbord, Niels saae det og bad
								i Hast Styrmand og Capitain at standse Skibet; det var hans kjære
								Hund, den vilde drukne; endnu svømmede den tæt ved.»Vi kunne ikke standse Skibet for en Hunds Skyld!« svarede de.»Men vel for et Menneskes!« udbrød heftigt Niels
									Bryde, og uden videre sprang han i Søen og svømmede hen til
								sin Hund.Nu standsedes Fartøiet, og drivvaad af Vand kom de begge igjen
								ombord.IX.Den nye Montanus.Der var stor Glæde i Præstegaarden, lige fra Storstuen til
								Bryggerset: »Vor Søn kommer hjem!« - det var det første
								Besøg siden Niels drog over til Kjøbenhavn
								og blev Student.»Nu er han ved at indpakke!« sagde »Moer« Aftenen forud; »nu glæder
								han sig! ja inat faaer han ikke megen Søvn! bare han ikke i
								Morgenstunden forsover sig og ikke kommer med Skibet; at de dog
								betids kalde paa ham!« - ja, hun kunde have kaldt paa ham
								om Morgenen, thi da laae hun vaagen og tænkte paa ham og bad for
								ham. Klokken slog sex; hun trak »Faer« i Ærmet og vækkede ham: »Du
								sover! nu seiler Skibet!«»Hvilket Skib?« sagde Præsten og foer op.»Ih, Dampskibet! Nu seiler vor Niels fra
								Kjøbenhavn!«  Hendes Tanke
								var hos ham, hele Dagen gjorde den Reisen med, og dog var hun travl
								i Kjøkken og Stue. Bodil var ligesaa glad
								opfyldt af hans Hjemkomst, men hun udtalte det ikke saa. Blomster
								fra Heden havde hun bragt ind i hans Kammer, alle smaae kjære
								Nipserier og vante Stykker fra Barndomstiden vare komne paa deres
								gamle Plads. Bodils egen nye Bibel havde hun
								lagt der paa Bordet.Det blev Aften, sildig Aften, men det var god Vei og skrappe Heste,
								sagde Fader, til Klokken elleve maatte Niels
								være her. Nu rumlede der en Vogn, nu gjøede Hundene - nu
								kom Niels Bryde.Der blev en Omfavnelse, en Spørgen, en Fortællen - det var
								allerede Midnat - Faer gik tilsengs og sagde at de Andre
								skulde giøre det samme, og at Niels trængte
								dertil.Næste Dag, det var en Festens Dag, det vilde de alle blive! her var
								Ro, her var Hvile i Glæde og Kjærlighed. Niels følte sig ligesom gjennemstraalet af den Inderlighed
								hvormed han modtoges, de kjærlige Øine der lyste ham imøde, det var
								næsten som laae der kun en rig Drøm mellem Før og Nu; Alt her saa
								uforandret, men ikke han; frem i Udvikling,
								Frihed og Verdens-Erfaring var han gaaet, Alt til det Gode, haabede
								han.Aldrig havde Bodil været i Kjøbenhavn, det var hende Verdensstaden, indtil Niels skrev Breve fra Hamborg, Dresden og Berlin; men
								klarest vare og bleve dog hos hende Forestillingerne om de Danskes
								Kongestad. Hvor vidste han ikke at fortælle om Studenterforeningen,
								Theatret og Selskabslivet, særligt den »Flothed« der viste sig i
								Grossererens Huus. Bodil saae i Skildringen
								af Rebekka og Amalie
								sande Verdensdamer, meest tiltalte hende dog »Barnet«, den stille
								læselystne Esther.Ganske underlig forekom Niels den hurtige
								Ombytning af Scene og Personer, nylig midt i Kjøbenhavn og nu langt
								derfra ovre ved den jydske Hede. Det var ved Dampens Kraft, den
								nyere Tids Magt; herved kom Talen over paa Dampskibe, Jernbaner,
								Elektromagnetisme og de mange Storheds-Kræfter, vi nu alle kjende,
								men som da endnu vare her i deres første Aabenbarelse.»Det er Nutids Mirakler!« udbrød Niels.»De see saadanne ud,« udbrød den gamle
								Japetus; »men de ere Menneskeværk! giv dem ikke hellige Navne!«»Hvorvidt ville Menneskene drive det?« sagde Bodil
									- »og hvorvidt vil saa det Hele føre?«»Ved de første Luftballoner spurgte man ogsaa hvortil de skulde
								tjene, og Franklin svarede med at spørge:
								hvortil skal det nyfødte Barn tjene! Menneskeslægten gaaer i vor Tid
								frem med Kjæmpeskridt, i ethvert Aartusinde kommer altid et
								Aarhundrede, hvori man tydeligst mærker Rykket fremad; i et saadant
								Seculum leve vi!«Saaledes i stille Timer, naar de sad i den eensomme Præstegaard, blev
									Niels Bryde en sand Videnskabens
								Apostel; han udrullede for dem Naturskattene fra Edderkoppens fine
								Spind til Stjernevrimmelen, fortalte om det nye Project, der var
								blevet udført: den kunstige Fiskeavl, hvorledes Menneskene her
								ligesom traadte ind paa Skaberens Gebeet; talte om Skydannelsen,
								Luftballoner og Daguerreotyper, viste Gud i Naturen, uden just at
								bruge dette Udtryk, Guds Herlighed kaldte han det. Liv var der i
								hans Tale; Ord og Udtryk manglede ham ikke; Alt hvad man kan tænke
								kan man ogsaa udsige, det viste Niels; lidt
								Sqvadroneren, som hører Ungdommen til, manglede naturligviis
								hellerikke.»Du kommer hjem næsten som en anden Erasmus
									Montanus!« sagde Japetus Mollerup.»Ja, men her paa Heden troer man ikke som »paa
									Bjerget«, at Jorden er flak,« svarede han; »man er videre,
								man lader ikke Montanus lide Uret. Det er
								mig som en Tragedie, dette holbergske Lystspil, denne Miskjendelse
								af hans Omgivelse; og det meest Tragiske er, at han tilsidst maa
								bøie sig for Uvidenhed og lade Sandheden slaae ihjel, sige at Jorden
								er flak! - Derved bliver rigtignok Montanus til en Stymper, og man har ikke længer Interesse
								for ham, man føler det Tragiske i det givne Billed af Verdens
								Usselhed!«»Hvad gjør man ikke for at faae sin Lisbed!« sagde Japetus Mollerup, »Du gjorde vist det samme, Niels!«»Nei!« sagde Bodil med en Bestemthed, der dog
								ikke overraskede Broderen.»Nei!« vedblev han leende, »Sandheden er Gud, og den slipper man ikke
								for nogen Priis. Villien er vor Styrke!«Og Niels havde en Villie.»Fører kun ikke den skrappe Tidsudvikling formeget over i den reent
								materielle Verden!« sagde Japetus Mollerup
								efter nogen stille Tænken efter. »Alt bliver kun den verdslige
								Nytte, Alt gaaer op i Maskiner. Der er kommen en Uro, en Travlhed
								over Menneskene, hvorved de idelig vende udad, istedetfor ind i sig
								selv til Selvprøvelse!«»Livets Poesie bliver visket ud!« sagde Bodil.»Tvertimod, den vil komme frem i nye Skikkelser,« svarede Niels; »og vi trænge dertil. Hver
								Nationalitet søger ogsaa gjennem Poesien at gjøre sig gjældende; her
								i Norden er det skeet særligt ved Oehlenschläger, dog er han ikke nordisk nok, Grundtvig er det mere, men mangler saa igjen
									Oehlenschlägers skabende Aand. Denne har
								imidlertid ikke ud af Sagaens Marmorblokke meislet sine Skikkelser,
								og havde han det, maaskee han da hellerikke havde faaet Indgang i
								Folket, men vistnok en endnu større Betydenhed for en kommende mere
								kritisk Tid. Hans Tragedier ere ikke mere nordiske, end
								Orientalisten kan finde Aladdin at være orientalsk!«Bodil saae overrasket og bedrøvet paa
								Broderen, at han saa kjækt, saa afgjørende kunde og turde sige slige
								Ord om den Digter, hun altid og vistnok Alle i det hele Land
								beundrende saae op til i Kjærlighed og Taknemmelighed. Var dette
								Ungdommens Tale!»Vor Tid forlanger iøvrigt en anden Digtning end den nordiske,«
								vedblev Niels. »De gamle Guder ere døde,
								Hedenold og Heltetid forbi, hiin Tid er ikke vor, og af vor Tid
								skulle vore Digtere skabe for at aabenbare sig i Aand og Sandhed.
								Læse vi de gamle Sagaer, de oprulle for os Hedenold, dens
								Characterer fremtræde ganske anderledes end hos vore Skjalde; disse
								tage kun de gamle Rustninger og lade vore Medievende iføre sig dem,
								det er vort Sprog, de tale, med en lille paasat Smag af Oldtidens,
								vi troe at høre og see de gamle Guder og Helte, de gamle Tider
								-»Bedre, skjønnere maaskee,Ak, men det er ikke de!«Genialiteten kan vistnok paatrykke dem Udødeligheds Præg, som Shakspeare har givet sin Hamlet det, men de ere ikke Skabninger fra hiin Tid og
								Historie, de staae Alle »Hamlet« nærmere end »Sagaen«. Dersom
								Oldtids Helte og Qvinder saae sig selv i vore Tragedier om dem og
								Hedenold, de kjendte sig ikke igjen stort bedre, end de Storheder,
								der fremstilles ved bevægelige Dukker paa Lirekasser, kunne kjendes
								af dem, de repræsentere!«Ihvormeget Kantet og altfor ungdommeligt rask Udtalt der end laae i
								det Sagte, hørte dog den gamle Japetus
								Mollerup med Interesse derpaa, det fik en Betydning ved at det
								var Niels der sagde det; at han saaledes
								kunde tænke, dømme og sætte det frem i Ord. For de fleste Forældre
								ere Børnenes Tale som et Stykke af dem selv, det faaer
								Familie-Stempel, og det er en Høiesterets Kjendelse.Hos Bodil var der, om hun ikke udtalte det,
								en større Afvigen i Anskuelser hvad Poesien angik, i den havde hun
								gjennem sin naturlige Følelse erhvervet sig en Slags Kundskab, en
								Mening; derimod hvor kun Videnskaben lyste i hvad Niels omtalte, saae hun op til ham og hørte med Interesse
								og Trang til at gribe det.Om Aftenen var Himmelen saa gjennemsigtig klar, Stjernerne traadte
								frem, flere og flere, der var en stor vid Horizont; Bodil stod med Broderen i den aabne Havedør,
								Himmelrummet med sine Verdner derude gav Stof til Samtale. Vel kunde
								man beskylde Niels Bryde for Lyst til at
								udkramme al sin Viisdom, det var nu saa, men man maa ogsaa indrømme,
								at han var gjennemtrængt og opfyldt af de Herligheder, han havde
								hørt og læst om.»Hvilken Uendelighed!« sagde Bodil.»Større, end Tanken rummer!« sagde Broderen. »Husk Dig Svalens Flugt,
								og tænk saa paa, at Stormen jager endnu hurtigere end den, og at
								Lyden af vor Stemme gaaer igjen tyve Gange hurtigere end Stormen, og
								hvad er saa dog vel den Bevægelse imod vor Jords, den svinger sig
								endnu halvfemsindstyve Gange hurtigere om Solen! men titusinde Gange
								hurtigere endnu komme Solstraalerne ned til os. En Kanonkugle, altid
								i lige Fart, vilde bruge femogtyve Aar fra Solen til Jorden, og en
								Solstraale naaer os i otte Minutter!«»Hvoraf veed man det?« spurgte Bodil og
								foldede uvilkaarlig 
								Hænderne; »hvo har kunnet maale Afstanden, tælle Minutterne?«»Menneskeaanden!« svarede Broderen. »Solen er os nær imod hiin
								Fixstjerne, Du der seer skinne; en af dens Straaler bruger paa Veien
								herned hele syv Aar. I Melkeveien er den fjerneste Stjerne os
								femhundrede Gange mere fjern end den nærmeste, og Lyset, der, som
								jeg siger Dig, gjennemflyver toogfyrgetyve tusinde Miil i Secunden,
								behøver fra den fjerneste Stjerne, vort Teleskop kan opdage,
								femtenhundrede Aar for at naae os!«Bodil bøiede sit Hoved, skyggede
								uvilkaarligt med Haanden, som stod hun ved et bundløst Svælg; men
								Broderens Øine lyste, og Stemmen fik endnu større Bøielighed og
								Klang.»Aartusinder hengaae før Lyset fra den ene Yderkant af Melkeveiens
								Stjernetaage naaer dens anden Yderkant, og der er Astronomer, som
								antage forvist at Himmelrummet har flere Melkeveie, hvis Lys kunne
								bruge mere end en Million Aar paa Veien ned til os, og husk derved,
								hvad jeg sagde Dig om Lysets Hurtighed, toogfyrgetyve tusinde Miil i
								Secunden!«»Jeg rummer det ikke! Uendeligheden bliver mig ufattelig, ufattelig
								som Gud! Hvor stor, hvor herlig! - og dog faaer jeg en
								Angest derved, som forsvandt jeg som et Støvgran for denne Gud, der
								lever og rører sig i dette Grændseløse!«Venus var den eneste Planet, Bodil kjendte og vidste at finde; Broderen
								sagde hende, at den var ogsaa den eneste Planet, Oldtiden syntes at
								kjende, og at Homer havde besjunget den; han
								fortalte hende om dens klare gjennemsigtige Luft, dens Bjerge, der
								vare sex Gange høiere, end Jordens Høider, Dhawalagiri og Chimborasso,
								udmalede hvor glimrende og længe Bjergtoppene deroppe maatte lyse,
								til vor Jord steg frem, som en ni Gange større og ni Gange mere
								glindsende Aftenstjerne end Venus er for os. »Derhen, derhen! synge
								vist deres Poeter deroppe og kalde vor Klode et Lysets Land!«Han viste hende Jupiter, saa lille for os at
								see og dog den største af Planeterne, fortalte at dens Atmosphære er
								liig Jordens flydende Masser, dens Skyer faste Legemer, og medens de
								fire Aarstider der ere saa lange som tre af vore Aar, er Døgnet
								deroppe kun ti Timer.Bodil lyttede, som Barnet lytter til Eventyr
								og med  Forvisningens fulde
								Tro, uagtet Tanken ikke omfattede denne Storhed, denne Uendelighed.
								Hvorledes maatte ikke paa disse Kloder Guds Skabninger være
								forskjellige fra os, selv heri forsvandt hvert Begreb. Hun hørte, at
								imedens paa Planeten Mercur Lyset og Varmen
								vare syv Gange stærkere end paa vor Jord, staaer i Uranus Alt, selv Luften, evigt under vort
								Frysepunkt; den klareste Middagstid der er neppe lys som vor
								stjerneklare Nat; firehundrede Millioner Mile borte fra Solen ruller
								den i Verdensrummet, omgivet af sine Maaner og en Ring, straalende
								for os, men mørk for Beboerne der.»Alt nøie betænkt, Alt nøie beregnet!«»Og levende Væsner overalt!« gjentog Bodil
								med svimlende Tænken; »Væsner i Guds Billede!«»I Vanddraaben er Liv,« sagde Broderen, »og i disse uhyre
								Himmellegemer skulde intet Levende, intet Aandens Afpræg røre sig,
								det er utænkeligt! Men hvorledes ere de - ? der slipper
								vor Viden. Kun det er os vist, at Skabningerne hist ude maae være
								ganske anderledes organiserede end vi, især paa Kometerne. Deres
								Baner ere snart saa nær Solen, at paa dem Heden bliver et Par tusind
								Gange stærkere end i vort glødende Jern, og snart igjen ere de saa
								langt fra Solen, at Kometens Atmosphære har en Kulde i sig som
								lisstykket. Hvilke Jordens Skabninger mægte at taale saadanne
								Afvexlinger, ja alene hvilke Øine formaae at udholde et saa
								fordoblet Sollys, og fra det at gaae over til et Mørke, hvori vor
								sorteste Nat vilde lyse som Dæmring!«»Og engang støder en saadan Komet mod vor Jord,« udbrød Bodil, »og det er Dommens Dag!« -
								hun standsede i sin Tankegang og tilføiede: »Bibelen forkynder det
								ikke saaledes! - hvorfra, hvorledes,« vedblev hun, »vide
								ogsaa Mennesker dette?«»De vide det fra ham, som skabte dem, som evig holder det Skabte, og
								nedlagde Love, der lydes selv af de døde Legemer. Kun dertil og ikke
								længer! den Lov ligger i Alt. Elastisk vil Kometens tankesnelle
								Kugle stødes tilbage fra de andre Kloders Luftomgivelse. Vi ere
								komne ud over den gamle Tro at det er Uhyrer i Luften, ligesom
								Hvalfisken og Kjæmpeslangen i Havet, Uhyrer der udspye Sot og Syge.
								Astronomerne have udmaalt deres Baner, seet dem i deres dampende
								Pels, som de løse, idet de 
								nærme sig Solen, og lade følge efter sig som et langt Gevandt!« »Var
								jeg Mand,« udbrød Bodil, »jeg troer, jeg
								kunde lade mig henrive af Videnskaben, og i den er dog Intet saa
								stort, saa herligt, som Astronomien! Hvor Du er lykkelig!« sagde hun
								til Broderen.»Den er jo ikke min Videnskab!« sagde han alvorligere, der laae noget
								Sørgmodigt deri.X.Idiotbarnet. »Bareske Alako.«Bodil og Niels Bryde
								gik hen over Heden mod Kratskoven, Hvaps,
								gulbruun som en velbagt Kommenskringle og let som en Hind, sprang
								foran, tilfreds fordi den skulde ud, det saae man i de kloge brune
								Øine og i Bevægelsen med Halen, der er Hundens Smiletøi.»En prægtig Hund!« sagde Niels Bryde, »og ham
								skulde jeg have ladet døe, komme i den sorte Gryde, som man kalder
								det i Legen! nei, han skal springe og fornøie sig endnu en Tid i
								denne lyse Verden!«»Hans Liv kunde have kostet os dit; jeg veed det! saaledes at springe
								ud i Søen, Du kunde have kommet under Damphjulet!«»Nei, jeg sprang ud bag ved det. Jeg kan nok holde mig oppe et
								Qvarteers Tid i rolig Sø, som det var; jeg vidste at man ikke lod et
								Menneske drukne, man turde det ikke engang for Lov og Ret, der var
								ikke Noget at vove ved det. Og i et saadant Øieblik gjør man ikke
								Reflexioner, man vil - og jeg vilde beholde Hvaps!«»Hvor megen Forstand har ikke et saadant Dyr, tidt mere end mangt et
								Menneske! Det er forunderligt at tænke, at en saadan Skabning kun
								fik sin Tilværelse for dette Liv. Den kjender Hengivenhed og
								Troskab, har komplet Dyder; her er dog mere end kun Instinktet!«»Hvem lover og sikkrer Dig mere Udødelighed end Dyret!« sagde
								Broderen med et Smiil.»Det gjør min udødelige Sjæl! det gjør Religion og Bibel!«»Og Du er vis i din Sag?«»Jeg har aldrig tvivlet! jeg er forvisset om at jeg skal igjen
								opstaae!«»Som hvad? det er Spørgsmaalet! I Verden her gaaer Alt tilgrunde og
								gjenfødes i nye Skikkelser, men ikke som Du tænker Dig det, nei,
								ganske anderledes! Der er et evigt Kredsløb: Chemien beviser os, at
								de samme Materier findes i alle skabte Ting, og at de i deres
								Sammensætning yttrer den eller den Kraft, og blive saaledes enten en
								Steen, en Plante eller et Dyr, der, naar det har naaet sin
								Bestemmelse her, igjen opløses og giver Stofferne tilbage!«»Og Sjælen gaaer til Gud, som gav den!« sagde Bodil. »Din megen Lærdom kan ikke omstyrte Troen!«»Det er egentlig en uendelig Hovmod af os Mennesker at ville leve
								evig, og det med Tanke og Bevidsthed. Hvad giver os Ret dertil? Mon
								vel vor Kløgt, vor Udvikling? Seer Du den Myretue, selv gav Du mig
								engang den første Lærdom om disse Smaadyrs Kløgt, og at Tuen er
								ingen planløst gjennemrodet Jordklump; og nu Bierne, vidste de ikke
								alle, længe før nogen Mathematiker, at Sexkanten er den Form, der
								ved Sammenstilling indtager det mindste Fladerum, og byggede efter
								den deres tusinde Celler!«Bodil saae alvorligt paa ham. »Du har Ret og
								dog ikke ganske Ret! Dyret selv var fra Skabelsens Tid udviklet
								heelt i alle dets Evner, det naaer i sin korte Levetid fuldelig til
								sit Maal her, Menneskene derimod vinde i Kløgt gjennem Slægter!«»Hvor høit troer Du vi staae over Ægypter og Indier?« sagde Broderen.
								»Vi Alle have samme Begrændsning som Dyret, Alt eftersom Stofferne
								ere blandede!«»O Du, med dine Stoffer! Du gjør os til Maskiner! Du siger Ting, Du
								ikke mener, Du vil kun ved din Kløgt vise hvor høit Du staaer over
								mig, men i Troen, haaber jeg, staae vi
								lige!«»Der staaer Du høit over mig, ja høit over Sandheden, heelt inde i
								Overtroen!« - Med Eet standsede han og saae sig omkring.Hvaps spidsede Ører, holdt Halen ubevægelig,
								jog derpaa i en Fart hen mod en lille Høide af opgravede Lyngtørv,
								og nu gjøede den. De nærmede sig Stedet, og underligt nok, det af
									Niels Bryde sidst udtalte Ord
								»Overtroe« vilde, for andre end de To, let her kunde have gjort sig
								gjeldende.Nede i Jordhullet laae eller stod en ganske underlig Pusling i blaat
								Skjørt; et laset rødt Klæde var bundet om Livet, en gammel rød
								Nisse-Hue sad paa det uformelige store Hoved; smaa sorte Øine
								stirrede glindsende fra det brunrøde Ansigt, som det mørke Haar hang
								i Tjavser ned om, og en uforstaaelig Lyd blev udstødt.»Hvad er det?« udbrød Niels Bryde.»Er det et Menneske?« sagde Bodil.»Ja, et bit' Menneske!« svarede en Stemme tæt ved. »Det er min lil'
									Knaspert*), sølle Veivan**)!« og op fra Gyvel og Buske reiste sig besværligt
								en høi, stærktbygget Kone. Niels kjendte
								hende, det var Tatersken med sit Idiotbarn;
								den stakkels vantrevne Menneske-Skabning havde hun lagt i Hullet ved
								Lyngtørvene, idet hun fornam sig »et bitt' Korn ilde«, hun var
								stukket i Foden af en leed Orm, Benet var hovnet op, og det rev i
								det, saa at det havde klemt hende om Hjertet; nu havde hun lagt vaad
								Jord om, og den, meente hun, trak nok, til Sol gik ned, det Ilde ud
								af Benet; men over hendes brune Ansigt var et sygeligt Skjær, Øinene
								havde et Udtryk af Smerte, og da hun løftede Foden var denne og
								Benet svært opsvulmet.»I kan ikke blive her paa Heden,« sagde Niels
									Bryde; »kom til Præstegaarden; ja, derhen er for jer ikke
								saa kort, men vi ville hjelpe!«I Lyngen havde hun ligget saamangen Nat, sagde hun og begyndte, idet
								hun mærkede Deeltagelse, at tale mere ind i Folkedialekten uden saa
								mange Tilsætninger af hendes eget Sprog. Ude eller inde var lige
								fedt, meente hun, men foretrak dog at være inde nu da Kulden kneb
								hende i Lemmerne.»Kan Puslingen gaae?« spurgte Niels Bryde.»Ak!« sagde Konen, »han er mere ildefaren end jeg! han er mulo***) i Fødderne; han kommer aldrig
								igang, jeg maa være Been for ham. Det er jeg nok nødt til!«*) Dreng.**) Ven.***) Død.Konen kunde neppe bære sig selv, mindre Drengen, hun bad dem
								imidlertid at binde sig sin »Knaspert« paa Ryggen, og meente da at
								hun nok kunde humpe efter; i Loen vilde hun kunne sove tør, thi Regn
								vilde der falde til Natten, det fornam hun i sin store Taa paa den
								friske Fod.Barnet kunde hun ikke bære, saa tog Niels
								Bryde det paa sin Arm.»Han er tung!« sagde han.»Der er Fyld i ham,« sagde Konen; »dog er han kun lille af en ti Aars
								Dreng!« Kroppen var som et Barns paa fire Aar. Sine sorte,
								glindsende Øine fæstede Idiotbarnet stivt paa Niels, og i Fornemmelse af at man ikke vilde gjøre det
								Fortræd, lukkede det Øinene for at sove.Konen humpede i Smerte med, men et Stykke fra Huset sank hun i Knæ og
								laae afmægtig. Bodil løb efter Folk og efter
								Vand og Eddike; Konen bragtes ind i et lille Kammer ved Stalden,
								hvor Seletøiet gjemtes, en gammel Dyne blev lagt under hende, Foden
								badet og indsvøbt, og da denne samaritanske Gjerning var øvet og en
								af Pigerne sat til at hjelpe Drengen, som man havde givet Grød og
								Melk, selv kunde han ikke magte det, forlod Broder og Søster
								Kammeret.Musikant-Grethe kom just Dagen derefter over
								i Præstegaarden, og som engang de vandrende Troubadourer i Provence,
								havde hun Harmonikaen med, desuden sit Næstsødskendebarn »lille Karen«, der skikkede sig saa vel hos
								Byfogedens, hvor hun havde tjent først som Barnetøs, men nu gik
								tilhaande inden Døre. Som Lille havde Karen
								været en sand Spillop, nu var hun Aar for Aar blevet saa
								eftertænksom; dermed meentes tungsindig. Det hørte ikke til den unge
								Alder og gik vel over! For at muntres lidt var hun sendt her i
								Besøgelse, og saa kom de To over til Præstegaarden. Alle syntes de
								godt om lille Karen, men snaksom eller
								fornøielig var hun slet ikke.De traadte ind til den syge Taterske; lille Karen madede Drengen, der teede sig som et fireaars Barn, Musikant-Grethe tog frem sin Harmonika, drog
								i den til en Melodie, og den Lille stirrede mere og mere forundret,
								og der kom et Smiil om Munden, han udstødte et glad Hyl.»Han leer min Grumsling!« sagde Taterkonen, »der er en rar Klang i
								den tjeiko!*) hvorfra har Du den?«»Den har jeg havt i mange Aar,« sagde Musikant-Grethe, »den er et Arvegods. Den er min Fryd og
								Glæde; med den kan jeg spille mig ordenlig rask naar jeg ligger syg
								tilsengs. Maaskee hjelper den ogsaa Dig!« og hun spillede flere
								Stykker. Sandelig man skulde fristes til at troe, at der virkelig
								laae Lægedom i disse Toner; Tatersken blev livligere og snaksom; Musikant-Grethe havde Fornøielse af sit
								Instrument.»Den kan lyde langt over Heden, den er som en god Ven, man har, der
								kan tale med En! Du siger ikke saameget, lille Karen!« sagde hun spøgende til sit Næstsødskendebarn, »det
								har Du vænt Dig fra; men det er ingen god Vane! Nu skal vi have En
								med Peber og Salt!« og hun spillede en lystelig En.Siden efter humpede Tatersken ind i
								Kjøkkenet. Hævelsen i Foden var faldet, Feberen borte. Folkene talte
								til hende om det lede, omvandrende Liv, og Skiftingen, hun bar, han
								var nok en Trold, forbyttet var han, sagde de.»Øinene ere hans Faders!« udbrød Qvinden i et dem tydeligt Sprog, og
								forklarede, hun vilde nu ud af Landet igjen, for at træffe sammen
								med sin Mand, der ogsaa som hun var af det rette Blod; han havde
								dernede i Bøhmen og Wallachiet været en mægtig Fører, og havt Folk
								at byde over, flere end nogen Herre paa en Jydsk Herregaard, men han
								var sat i Hullet uden al Skyld dernede i Østerrige; imens var hun med sin syge »Knaspert« draget
								Nord paa, hvor hun var født i Skovkanten hos Ma-Krokone, jo hun havde været her før, hun kunde ogsaa
								Sproget, saaledes som hun kunde det.Alle hørte de paa hende; Bryggerpigen udtalte sin Forfærdelse over at
								drive om som en vild Fugl uden Tag over Hovedet, og Musikant-Grethe spillede en Sang, hun kunde
								om »et Slot i Østerige«, derhen var det jo Tatersken vilde.Lille Karen skulde afsted for at komme betids
								hjem, Musikant-Grethe vilde gaae et Stykke
								med, hun søgte efter sin Harmonika, den havde været lagt paa Hylden
								tæt imellem de to store Leerskaale, *) Gjenstand, Ting. der hvor hun tidt havde
								stillet den, men nu var den borte.»Jeg har den ikke!« sagde Tatersken, »søg alt mit Tøi igjennem!« og
								hun løftede sine Skjørter høit til Forfærdelse for Pigerne.»Den maa være gjemt et Sted, lagt hen, for at skaffes bort!« sagde
									Niels Bryde, og i alle Gjemmer søgtes
								forgjæves.Lille Karen blev syg, hun var hvid som et
								Liig, stakkels Musikant-Grethe havde megen
								Sorg paa een Gang; dog lille Karen kom sig,
								men Musikant-Grethe fandt ikke sin
								Harmonika.I Morgenstunden drog Tatersken bort med Grumslingen. Hun kom forbi
								Huset hvor Musikant-Grethe boede, den
								Stakkel havde ikke sovet hele Natten, hun havde virkeligt mistet det
								Kjæreste og Bedste, hun eiede, det der var Liv og Leven for hende.
								Hun stod i sin Dør, saae paa Tatersken og spurgte med bedrøvet
								Stemme: »Har I taget den? Giv mig den igjen! den er mig mit Barn,
								min Trøst og Glæde. Jeg spillede for at gjøre Jer Lille glad, for at
								lette Jeres Tanker! vær som et christent Menneske imod mig, gaae
								ikke bort med al min Rigdom!«Tatersken saae paa hende med et Griin: Vel
								var hun en puro*), sagde hun, men hun gav
								sig ikke af med purra**). Hun satte Barnet
								paa Jorden, reiste sig i hele sin Høide, og svor at dersom
								Tyvekosterne fandtes paa hendes Krop, vilde hun raadne op i
								Snurren***). Drengen vilde hun ikke bære mens hun gjorde den Eed;
								det var hendes Prædikant-Tro! sagde hun.En halv Miil derfra, inde paa Heden, satte hun sig, og løste
								Idiotbarnets sammenbundne Been. Mellem disse havde hun snørt en
								Gjenstand, viklet ind i en Las; hun tog den frem, saae med speidende
								Blik hen over Heden, til alle Sider, smilede derpaa og tog
								Harmonikaen frem. Ikke paa hendes Krop, men paa Barnets hang den,
								der hvor man neppe vilde søge, mellem dets visne Been. Hun drog den
								ud - den gav en skarp Lyd, der øieblikkelig syntes at
								forskrække hende, men snart fik hun de fulde, vexlende Toner; hun
								loe derved, ogsaa Drengen plirede fornøieligt med *) Gammel
									Kjærling.**) Stjæle.***) Tugthuset. Øinene. Hun legede med sit
								Barn, kyssede det inderligt, spillede igjen for det - men
								da hun saae op, stod Hvaps, Hunden, lige
								foran og fæstede sine Øine stivt paa hende. I et Nu skjød hun
								Harmonikaen ind i Lyngen, fløitede med Munden, og begyndte derpaa en
								Art Syngen, der efterlignede de udholdende Toner af Instrumentet,
								som om det var det der hørtes; nogle Lyngbuske knækkede hun, for at
								mærke sig Stedet. Stemmen løftede hun høiere og høiere, saae frem
								for sig om Ingen kom, og rigtig - hun opdagede Niels Bryde. Han var gaaet paa Jagt,
								tidligere end hun forlod Præstegaarden. Han kom nærmere, hun vedblev
								sin Harmonika-Sang for Barnet.»Vi spille Instrumentet!« sagde hun, idet Niels
									Bryde stod foran hende. »Var det ikke saa den klang?«»Lidt bedre!« sagde han. »Hvor har I lagt den? Hvor er Tyvekosterne?«»Jeg Stakkel!« sagde hun; »I vil dog ikke at jeg usselige Qvinde skal
								klæde mig og Ungen af] I finder dog Intet!« - Det var alt
								det Forstaaelige, han fik ud af hendes Tale, som denne Gang gik mere
								op i et ukjendt Tungemaal. Hun vilde klappe Hvaps, der knurrende nærmede sig. Niels gav Hunden et Tegn at finde og bringe det Skjulte; den
								snusede rundt om.»I fortjente et godt Livfuld Bank, I nedrige Qvindemenneske!« udbrød
									Niels; »saaledes lønner I Gjestfrihed!
								Veed I ikke at det her er meget mere, I har taget, end et Lam eller
								et Par Gjæs! I har taget det, jeg veed det! - En fattig
								gammel Kones kjæreste Eie, hendes eneste Fortjeneste! Den er her!
								jeg hørte den klinge, I aber for slet efter! - og see der!
								Hvaps skraber i Lyngen, han viser os Tyvekosterne!«Harmonikaen blev fundet. Et Skub mod Qvindens Skulder og et haanlig:
								»pak sig!« var Straffen, hun fik, med det Tilføiende: »kom aldrig
								mere til Præstegaarden naar jeg er der! for saa skal hun smage
								Ridepidsken! Præsten selv er hellerikke til at spøge med, og
								Herredsfogeden har vi ikke langt borte!«Tatersken grinede, fæstede sine mørke Fugleøine haanlig paa ham,
								sagde vel ikke et Ord, men denne Grinen, dette Blik tirrede Niels Bryde.»I leer!« raabte han, »vogt Jer! jeg skal lære Eder hvad det vil sige
								at tage en Fattigs Eneste og Bedste - !«Fra hende kunde han Ingenting tage! sagde hun haanlig udfordrende;
								hun havde Intet, han gad løbe med!Niels forstod hendes Ord, en Tanke lynede op
								i ham:»Det Kjæreste og Bedste, I har, det Eneste - vil jeg tage!«
								og han greb hendes Barn, tog det paa sin Arm, kastede Geværet over
								Skulderen og gik.»Min Grumsling!« skreg Qvinden, strakte Hænderne ud og hylede om at
								faae sit Barn tilbage. Han stødte hende bort, hun saae paa ham med
								et Blik, som den tirrede bundne Rovfugl kan see; »rakk dero!«*) mumlede hun neppe hørligt. Hendes Øine
								mødte Niels Brydes, det var som forstode de
								hinandens Villie. Hun kastede sig ned til Jorden, han gik, i heftig
								Opblussen, afsted. Barnet lagde udeeltagende sit tunge Hoved til
								hans Skulder.Han var gaaet et Stykke, hans Byrde blev ham tung, han standsede,
								saae tilbage, der var kun Heden at øine, ikke Tatersken; var hun
								blevet eller gaaet videre? Havde han taget Feil deri at hun ikke
								vilde slippe sit Barn men snart komme for at hente det? overlod hun
								ham denne Fangst? det var et deiligt Jagtbytte at bringe hjem! Han
								betragtede »Grumsling«, der just slog de sorte glasagtige Øine op og
								saae paa ham. Da kom ham i Hu hans hæslige Drøm, hvorledes dette
								Utyske med Flagermuus-Vinger da knugede sig fast og overmandede ham.
								Det gjøs i ham; uhyggelig, væmmelig blev ham den Skabning, han
								slæbte paa. Han var ved at kaste den, da Tanken om, det har hun
								ventet, det stoler hun paa, holdt ham tilbage. Han vilde overvinde
								sig, ikke lade sig paavirke af en Drøm; hun kom sikkert!
								Moderfølelsen vilde nok drive hende! Rask gik han fremad og stod ved
								Præstegaardens Have.Bodil traadte just ud af Laagen, og saae med
								Forundring og Forbauselse paa Broderen; han klarede hende Sagen, hun
								rystede med Hovedet over hans heftige Sind, smilede derpaa og
								trykkede hans Haand. Tatersken vilde komme og hente sit Barn, meente
								ogsaa Bodil, og tilføiede: »kommer hun kun
								ikke til Natten og *) »Vogt Dig!« gjør Fortræd her paa
								Gaarden! hun er af et hævngjerrigt, ildesindet Folkefærd! vi maae
								passe vel paa!« - - Ikke strax vilde de tale til
								de Gamle om den Sag.»Du troer dog ikke, at Mennesket kunde falde paa at stikke os Ild paa
								Gaarden?« udbrød Niels.»Vi ere i Guds Haand!« sagde Bodil; dog i en
								Angest, som hun ikke udtalte, førte hun ham med Idiotbarnet ind i
								sit eget Kammer.En Time gik, og atter een, der kom ingen Taterske. Efter
								Middagsbordet betroede Bodil det til
								Moderen, der blev aldeles forfærdet ved at Niels saaledes havde bragt dem denne Ulykke i Huset. Køerne
								vilde nu nok lade være at give Melk, Hestene fik vist Snive og
								Kuller - ja Menneskene selv, hele Gaarden; det var jo
								forfærdeligt!Bodil maatte anvende al sin Veltalenhed,
								Bibelens Trøst - og endelig den Overbeviisning, som hun og
									Niels havde, at Tatersken ikke slap sit
								Barn; »Præstemoder«, der aldrig havde anden Tro og Mening end hvad
								Fader og Børnene havde, lod sig da nogenlunde trøste, ja lovede,
								indtil videre, ikke at tale derom til Fader eller til nogen Anden i
								Gaarden.Niels fortrød at Heftigheden saaledes var
								løbet af med ham, men vilde ikke tilstaae det engang for sig selv.
								Speidende søgte han rundt ude om Gaarden; Bodil fik det Hverv at bringe Musikant-Grethe Harmonikaen, hen paa Eftermiddagen gik hun
								over til hende.Døren var lukket, indenfor syntes stille og uddødt. Bodil bankede paa, Ingen svarede. Da tog hun
								Harmonikaen, spillede nogle Toner under Vinduet, stærkere og
								stærkere; da viste sig ved Ruden et Ansigt. Det var Musikant-Grethe; hun var, som hun sagde, af
								Sorg gaaet iseng, men blev nu glad kaldet op. Hendes Henrykkelse var
								stor; hun trykkede Harmonikaen til sin Mund, kyssede den saa
								inderlig:»Min lille Sangfugl! min egen Violin! o Jomfru, hvor har De gjort mig
								gamle Menneske lyksalig! - Hvor var den dog, hvor fik De
								den?«Og Bodil sagde hende at Tatersken havde stjaalet den, og at Niels havde faaet den fra hende ude paa Heden.Seent paa Aftenen, da alle Gaardens Folk vare tilsengs, havde man
								endnu ikke fornummet noget til Tatersken; skulde hun virkelig være
								glad ved at have sluppet sin Byrde? »Grumslingen« havde spiist og
								drukket vel, den sov nu og drog hæslig rallende Veiret i Bodils Kammer. Der var noget Uhyggeligt ved
								det Hele; hvad vilde Natten bringe? Phantasien omklamrede Niels et Øieblik, saa fast, saa ængstende,
								som Skiftingen havde gjort det i Drømmen; men snart rystede han
								denne Fornemmelse af, »man har jo Øine og Øren,« sagde han sig selv,
								»jeg skal nok holde saadan en Fjende fra Huset!« Han undersøgte sin
								Bøsse, tog dertil frem en forsvarlig Stok; sove i Nat blev der nok
								ikke meget af.Alt udenfor var stille. Efter Midnat hørtes Uro af Hunden. Niels aabnede Vinduet - det var
								smukt maaneklart, Intet rørte sig udenfor. Hunden knurrede; Niels gik med sit Gevær sagte ud i Haven,
								speidede rundt om, traadte ud paa Marken, Alt var stille og lydløst,
								kun en Fugl skreg langt borte. I Bodils
								Kammer saae han Lys tændt, heller ikke hun sov. Han ærgrede sig; var
								Taterqvinden nu pludselig traadt frem, hans heftige Sind havde igjen
								brudt løs. Mere end en Time blev han lyttende der udenfor.Halv afklædt havde Bodil lagt sig paa Sengen;
								hun kunde ikke sove, hun saae hen paa Idiotbarnet, dette laae med
								aabne Øine og stirrede som et gammelt Menneske paa hende, det var
								hende ikke et Barn. Hun sprang op, klædte sig paa og gik ud i Haven;
								Dagningen skinnede allerede. Niels var
								nyeligt gaaet til sit Værelse. Bodil kom hen
								imod Gjerdet og der - tæt udenfor, op til et gammelt
								Piletræ, stod Tatersken.»Jomfru!« sagde hun, dæmpende Stemmen, »raab ikke høit! -
								Vær god mod mig Stakkel!« hun strakte Hænderne ud, og saae med et
								inderligt bedende Ansigt paa hende. »Mit Barn har I! det er ikke
								Gaarden til Gavn eller Glæde! lad mig faae det, jeg er nu saa vant
								til det, jeg kan ikke stavre frem uden jeg har den Bylt at bære! det
								er som mit syge Been, hvor svært det er mig, jeg kan dog ikke lade
								det hugge af!«Det var hvad Bodil forstod af hendes dæmpede
								Tale, der lød mere ublandet end ellers, som for at blive
								forstaaeligere, men dog ikke var uden Indblanden af enkelte fremmede
								Ord og Udbrud.»Ja, ja!« sagde Bodil, med ligesaa dæmpet
								Stemme. Hendes Hjerte bankede stærkt; hun gjorde vinkende Tegn til
								Qvinden. »I skal faae det! min Broder vidste at I kom efter det; men
								han vilde lade Eder prøve hvad det var for den stakkels Musikant-Grethe, at miste det man inderligt
								holder af!«Og Bodil gik ind, tog Skiftingen op af
								Sengen, svøbte Tøiet om den, fik noget Brød og et Stykke Skinke, og
								stod dermed snart igjen ude hos Taterqvinden, der i heftig Glæde
								greb sit Barn, kyssede det, snørede sig det paa Ryggen, og med Tak
								og funklende Øine vandrede afsted mod Nord-Ost, ad Skoven til.
								Hvorhen? - Igaar gik Vandringen herfra i modsat Retning
								hen over Heden; var hendes Gang uden Tanke, gik hun som Vinden
								blæste? Nei, i det eneste korte Blund, hun siden igaar havde nydt,
								havde en Drøm, eller hendes Phantasie, igjen belyst for hende Eet
								fundet og vundet, Eet der særlig drev hende op til disse Egne hvor
								hun var født. Til bestemte Tider, ret som Trækfuglen, men hos hende
								med Aaringers Mellemrum, kom hun herhid, naar Drøm eller Tankesving
								indgav hende det; her alene, det var hendes Forvisning, var det at
								finde, som kunde hæve Troldmagten der knugede hendes usselige Barn.I den søndre Skov ved Silkeborg, hvor den
								Gang Landeveien gik vesterpaa, stod da et gammelt berømmeligt Træ,
								Skovens ældste Dryas, Almuen kaldte det Ma-Krokone, et Navn det havde fordi det i sin Væxt lignede
								noget en menneskelig Skikkelse: tykt nede ved Roden, lidt høiere
								oppe smalt, ligesom Been, derpaa uformeligt tykt i Stammen, det var
								Maven; oven over den kom to vældige, udstrakte Grene, det blev
								Armene, saa løftede sig Stammen med den udbredte Krone. Qvæghyrderne
								tyede herhen i ondt Veir, og da Egnen rundtom var ubeboet, blev her
								af de Kjørende søgt Bedested, ja endogsaa Natteqvarteer. Der var
								godt Tilholdssted hos Maren Krokone, eller
									Ma-Krokone, som det udtaltes. Flere
								Mennesker kunde i Skylregn være her i det Tørre.Derhen gik Tatersken, der var hun født, der
								var maaskee tabt og muligt at finde den Frelsens Skat, hun søgte,
								som var hende mere end alle de Skatte, Peer
									Guldgraver ikke fandt; her eller i Dybdal maatte den findes, skulde den findes, det vidste
								hun af sin »Madrum«*), der var af ublandet Taterblod,
								en ægte Datter af Slægten fra Himalaja.Det er først i de sidste Aar, ved dybere Undersøgelse af Sprogene og
								Kjendskab til Indien, at det er godtgjort, at denne vandrende Slægt
								er Afkom af et indisk Folk, at deres Sprog nedstammer fra det meest
								fuldendte af alle Sprog: Sanskrit. Fra
								Himalaja, fra Egnen om Ganges, kom disse Landets Urfolk, fortrængte
								af Hinduerne og agtet ringere end Kasten Sudras. De vandrede ud fra Landskabet Assam, hvis Navn endnu bevares af dem i Sagnet om
								Hjemstavns-Byen Assas i Landet Assaria; derhen vil engang, det er det
								eneste religieuse Sagn, denne ulykkelige Slægt eier, Alako føre dem. Baro
									Devel: den store Gud, sendte til Jorden i Menneskets
								Skikkelse sin Søn, Alako, for at aabenbare
								og skrive Love, og da det var udført, steg han igjen op i sit Rige,
								Maanen, hvorhen han kalder de Døde. Alakos
								Billed er en opretstaaende Mand, der holder i sin høire Haand en
								Pen, i sin venstre et Sværd; indskaaret i en Steen, stor som en
								knyttet Haand, Bareske Alako kaldet, gjemmes
								den af hver mægtig Taterhøvding.Et saadant Gudebilled havde Taterkonens Moder baaret og bevaret; men
								heroppe i Jylland, da hun fødte sin Datter, var det under Ma-Krokones grønne Tag, eller i Dybdal, tabt, forsvundet og aldrig fundet
								igjen af hende. Hun var en rigtig Madrum med
								Guldmønter i sit Haar, Kniv i Beltet, og med mere end Svovl og
								Dyvelsdræk i Lommen; der laae Stenen med Alako's Billede. Vester fra
								kom hun og Manden; de havde Natten forud sovet i en eensom Gaard paa
								Heden i Dybdal; hun følte sig ilde, det gik
								vel over, tænkte hun; de droge mere østerpaa for at træffe Venner,
								der havde sat dem Stævne. Hun støttede sig paa Manden, orkede frem
								til Ma-Krokones Tag, og her fødte hun sit
								Barn. Himlen var overtrukken, Skoven tæt, det var mørk Nat; hun greb
								efter Alako's Billed, den svære Steen, hun
								altid bar hos sig; den var borte! Hun havde følt sig saa tung og
								besværlig paa Vandringen og ikke fornummet Øieblikket, den tabtes.
								Skrækken herover oplivede hende, hun fornam sig med Eet ved alle
								sine Kræfter, søgte rundt om, Manden tændte en stor Ild, der lyste
								ind i Skoven; hun vilde *) Moder. afsted, tilbage den Vei, de
								havde gaaet, hen til Gaarden, hvor de sidst overnattede; men
								Fødderne svigtede hende, og det var den mulmmørke Nat.Først næste Dag, henimod Middagstid, kom hun i Gang, sin Nyfødte bar
								hun paa Ryggen; det blev en tung, langsommelig Vandring for hende og
								Manden. Luften var lummer idet de fra Skoven steg hen over
								Jordaasen; der kom en stærk Røg af Lyng, og fra Høiden saae de, at
								nede i Dybdal var Hedebrand - den
								skjød fremad, gjorde imellem et Spring, tændte Enebærbuskene, der
								øieblikkelig blussede op. Ilden omspændte hele Strækningen dernede,
								hvor Gaarden laae, de søgte til. I Skumringen flammede Ilden som om
								hele Dalen brændte, og det vilde den, til Mosen satte en Grændse,
								eller Sandjorden ikke længer frembød Brændstof. Røgen bredte sig,
								Luerne fore frem, drev Urhøns, Harer og altslags Vildt foran sig mod
								de To, der langsommelig skred fremad. Flammerne lyste rødt op i
								Røgen og hen over Vandstederne. De sølle Folk rundt om vare ilde
								tilsinds, derom havde »Madrum« tidt fortalt;
								de overfaldt voldelig og morderisk de To, paastode, at de vare Skyld
								i Ulykken, havde antændt Lyngen; de sloge og lemlæstede Tateren, saa
								det blev hans Død, Hustruen, med sit ikke døgngamle Barn, blev taget
								fast, sat i Aar og Dag i Viborg Tugthuus,
								ganske uskyldig, naturligviis - ! Alt dette vidstes fra
								Moderen selv, hun, der havde baaret Taterqvinden, som nu bar og
								altid bar sit Idiotbarn. Da Moderen kom ud fra Viborg, søgte hun strax til Ma-Krokone, det gamle Træ, derfra gik hun gjennem Skoven over
								Høiderne ned i Dybdal til Gaarden der, men
								fandt intet Gudebillede, drog saa for altid bort fra det danske
								Land; men hendes Bortgang var som en fornem Frues Reise, havde hun
								sagt. Vesterpaa gjennem Sandegnene ved Havet blev Veien lagt; der
								var hun kommet ikast med Gjøglere, som havde Abekatte og en Kameel;
								høit paa Pukkelen af den sad hun med sin lille Pige nok saa
								stoltelig øverst paa Bagagen, med Tromme og Trompet, med Abekatte
								for og bag; Kamelen bar dem langsomt skridende frem i det dybe Sand.
								- Datteren voxte til, Moderens lynende Øine havde hun, og
								Haaret saa sort som en Skovsnegl; hun fik sig en Kjæreste og blev
								hans Venneviv; Moder og Datter mødtes ikke i mange Aar; men da
								Datteren bar sit syge Barn: Grumslingen,  der saae ud til at blive ilde for alle
								Tider, traf de sammen ved Donaustrømmen, under Valdnødtræerne, nede
								i det Serbiske; og Madrum gav hende Raad,
								fortalte om den tabte Bareske Alako, om Ma-Krokone og Alt, hvad vi her have hørt; hun forklarede
								hende saa grangivelig hvert Sted og hver Vei heroppe, at den var
								hende som kjendt og gaaet før. En Drøm styrkede hende i Haabet om
								Hjelp for sin »Knaspert«. Hun drog op til Jylland, til
								Silkeborg-Egnen i Søndre-Skov. Ma-Krokone
								stod der, men dens Krone var faldet, dog saae man hele den mægtige
								Træbul, Fødderne, Maven, de udbredte Arme, endnu et Tilflugtssted
								for Hyrderne og de Veifarende. Men ikke her og ikke i Dybdal var at finde, hvad Tatersken søgte.
								Aar og Dag varede det første Ophold i disse Egne, nu var det for
								tredie Gang hun kom her.En Storm havde afrevet de to udstrakte Grene; uden Arme stod Ma-Krokone, et underligt udbovnet
								Spøgelse-Træ. Med Mod og Fortrøstning, som var det først denne
								Morgen at Skatten gik tabt, begyndte hun at søge og grave i Jorden
								- forgjæves! Her var den heller ikke tabt, i Dybdal var Findestedet, og der var den
								fundet for mange Aar tilbage - endnu iforgaars, da hun tog
								den stakkels Musikant-Grethes Harmonika,
								stod hun den nær, som kunde have givet hende
								hvad hun søgte, og vilde have givet hende det, om hun vidste,
								hvilken Betydning det havde for denne usselige Qvinde. Lille Karen, der gik saa eftertænksom, var jo fra
									Dybdal, fra Fattigmands Huus, hun havde
								som Lille fundet der den mørke Steen med den underlige Indgravning;
								hendes Moder sagde, at den var en Troldklump og at der var Lykke med
								stiltiende at gjemme Sligt; i Aaringer havde den nu ligget i hendes
								Skriin - og det saae Tatersken ikke i sine Drømme og
								Tanker.Hun gravede en Halvkreds om Træet, aftørrede og betragtede hver
								Steen, hun fandt; Grumslingen sad i de nedfaldne visne Blade, hun
								havde samlet i Hob; han var tvær og ilde i Sindet, brummede og
								udstødte, som han kunde det, Skjænd og vrede Ord, indtil en Fugl
								skreg fælt ovenover ham; saa taug han og saae med lurende Blik, som
								Katten seer, idet den vil paa Rov; men Taterkonen søgte, og
								- som vi veed - forgjæves.XI.Ufred i Hjemmet. Silkeborg bygges.»Hvor hjelpeløst, hvor elendigt er dog dette Barn!« sagde Bodil, beklagende den stakkels Taterqvinde
								og hendes levende Byrde. »En saadan usselig Skabning vilde reent
								omkomme, var ikke Kjærligheden saa uendelig stor hos Moderen!«»Det er en Drift,« sagde Niels; »den er ikke
								mindre hos Dyret, end hos Mennesket. Hønen kjæmper for sine
								Kyllinger; Ørentvisten, ja, forsøg kun at sprede hendes Unger
								omkring hende, hun vil samle dem igjen. Det er Driften, eet af de
								store Drivhjul i Maskineriet! Du seer paa mig! ja, tro dog ikke, at
								vi ere andet! Det er ved Sammensætning af Stofferne, det hele
								Kunstværk fremkommer!«»Jeg forstaaer Dig slet ikke,« sagde Bodil;
								»og jeg bryder mig heller ikke om det!«»Men det skal Du,« sagde Niels; »man bør
								vide, hvad der kan vides, og hvad et oplyst Menneske bør vide!« og
								han begyndte at fortælle om Urstofferne, hvoraf, sagde han, kjendtes
								henved een og treds, der ikke lod sig blande; »Livets egentlige fire
								Elementer er Ilt, Brint, Qvælstof og Kulsyre -«»Det er meget muligt,« sagde Bodil med et
								Smiil; »jeg forstaaer det ikke! Du er blevet saa forfærdelig lærd,
								og det skal jeg jo ikke være!« Hun vilde ikke fortsætte denne
								Samtale, men høre paa ham maatte hun. Der laae tilvisse noget
								Lokkende i alt dette Nye og i hele hans Veltalenhed; han udviklede
								Tingenes evige Kredsløb, fortalte, at de jordagtige Dele, der ved
								chemisk Opløsning steg ind i Planten, forarbeides der til Næring for
								Dyret, som derved igjen blev Fødemiddel, Varmestof for Mennesket;
								Alt trængte til Varmen, det satte Maskineriet i Bevægelse, Delene
								vendte siden under Opløsningen tilbage, og Gasarterne gik til deres
								Udspring.»Og Aanden til Gud!« sagde Bodil.»Til det store Hele, Guddoms-Altet,« udbrød Niels, »den gamle Pan, som Grækerne troede bliver den Sidste,
								der overlever Guderne!«»Hvad er det for en ugudelig Snak, Du staaer og fører!« sagde med
								alvorlig, stærk Stemme den gamle Japetus
								Mollerup, der var kommet til og havde hørt en Deel af det
								Sidste, uden at blive bemærket. »Luk ikke Døren op for Djævelen, saa
								har vi ham strax med al hans onde Gjerning!« - Med mørk
								Mine saae han paa Niels og gik.Men endnu samme Aften fornyedes Samtalen mellem Niels og Bodil; hun var bedrøvet,
								Broderens Yttringer laae ængstende i hendes Sind; hun vilde saa
								gjerne i det Sagte kun fornemme den ungdommelige Lyst til at vise
								Kløgt og Lærdom, og derfor, da de sad ene igjen, og han ligesom greb
								den tidligere Tales overrevne Traad, kunde hun ikke tilbageholde den
								Tilstaaelse: »Du har i Dag sagt Meget som bedrøvede mig, eller jeg
								forstod det ikke; det var tilsidst, som om Gud forsvandt for mig i
								alt det Skabte!«»Det er da igjennem dette, at vi komme til ham!« sagde Broderen.»Det er det! og igjennem Aabenbaringen! Jeg forstaaer ikke at tale
								derom, ikke at udtrykke mig. Mit Hjerte vil og forlanger en
								personlig Gud, der er mig nær og kan høre mig! Videnskaben stiller
								ham saa langt fra mig, at han forsvinder. Du, som selv vil forkynde
								Guds Ord og lade det lyse for Menneskene, grib ikke Videnskabens
								Lygtemand, den, der leger og fører i Afgrunden. Riget af denne
								Verden og Riget af hiin Verden, troer jeg, staae hinanden modsat, og
								man maa enten vandre den ene eller den anden Vei!«»Jeg troer, det er ganske venlige Naboriger; de komme ikke i Strid, men deres bornerede Grændsebetjente
								komme det, fordi de savne den sande Oplysning. Lad os bare stræbe at
								finde Sandheden og holde os til den, da vil de gamle Myther og
								Historier falde hen til hvad de ere!«»Jeg frygter for, at Du i din Søgen efter det, Du kalder det Sande,
								gaaer en syndig Vei ved at ville være Præst; tænker Du, som Du nu
								taler, da vil Du gjøre Fortræd og give Forargelse for Mange! Du tør
								ikke vælge Prædikestolen!«»Det har jeg selv tænkt!« sagde Niels med et
								Smiil, »Du er meget nær ved mine Tanker!«»Den Gud, Videnskaben viser mig, er formløs!« udbrød Bodil;  »den er alene Forstandens og Villiens
								Kraft; saa stor, at jeg ikke tør holde mig til den; min Natur
								forlanger den christelige, levende Gud, med Øine for mig og Verden,
								med Øre for mine Glæder og Sorger. Naturkraften i sin ordnende
								Forstandighed kan ikke fornemme mig og min lille Verden i og om mig;
								jeg bliver Intet i de store Loves Kreds!«Der var, syntes Bodil, traadt frem et nyt
								Element hos Broderen, Drilleriet; saaledes vilde hun helst optage
								det. Med haard, uskaansom Haand, syntes hun, greb han ind i Alt,
								hvad der var hende helligt og uantasteligt; og vistnok, der er i os
								Mennesker tidt ligesom en dæmonisk Magt; det vil sige, det Onde i os
								er stærkere end det Gode; Forfængelighed, Tankeløshed og Mangel paa
								Skaansel ere Lederne. Niels elskede denne
								Søster, skattede hendes Forstand og Hjerte; dog just mod disse fandt
								han ligesom Udløb for de Strømninger, der bevægede sig i hans Sind.Var den gamle Japetus Mollerup tilstede,
								førtes vel ikke slige Taler og Foredrag; men det var dog umuligt
								andet, end at jo det Farvelys, som gjennemstrømmede det unge Sind,
								maatte ved hver Leilighed skinne frem i Ord og Mening.»Du har lagt dig nogle underlige Udtryk til, Niels!« sagde da den gamle Præst; »dem skulde Du vænne dig
								af med!« og sædvanligviis endte det da med, at Niels blev taus eller forlod Stuen. Disse Scener
								fornyedes, og den stakkels Bodil var den,
								der maatte høre derfor af Niels: det gik for
								vidt, han var ikke længer et Barn og havde ikke »Øllebrøds
								Taalmodighed« til at taale Alt. Jorden var nu eengang ikke flak, og
								han var ikke Montanus den Anden. Der kom
								Taarer i Bodils Øine; hun forstod og følte,
								hvorledes »Fader« og Niels vare i Tanke saa
								forskjellige - altfor forskjellige - men her
								maatte og skulde dog Niels give efter for
								den gamle Mand.Alt gaaer til en Tid, saaledes ogsaa her. Strauss's Bog om Jesus blev nævnet, og da den gamle Præst,
								der ikke kjendte den, gav den Navn af »Syndens Vederstyggelighed«,
								tog Niels den i Forsvar, mildt omgaaende,
								men dog bestemt, og meente, at det Helligste maatte kunne taale at
								discuteres.»Nei!« udbrød den Gamle heftig og reiste sig op, hans Kinder skiftede
								Farve - og med en noget svagere Stemme tilføiede han:  »i det mindste taales det
								ikke i mit Huus, og her er jeg vel dog endnu Herre!« Bodil saae smertelig bedrøvet hen for sig;
								Moder rystede over alle sine Lemmer, saaledes havde hun ikke mange
								Gange seet Fader.Først Dagen efter kom det til en Samtale imellem ham og Niels.»I Meget har jeg mærket, at Du er rykket ud fra den gamle Tro og
								Tænkemaade og revet med Strømmen. Jeg veed nok, at Du staaer inde i
								den nyere Tid og jeg i den gamle; men der er Noget, der til alle
								Tider er og bliver det Samme, og det er Sandhedens Rige, og hvor er
								det at finde renere og helligere end i vor Religions Lære. Bibelen
								er vor Rigdoms Skat her og hisset; men denne Bog, har jeg mærket, Du
								ikke saaledes dømmer om i Eet og Alt; Forstandens Hovmod er kommet
								over Dig, bitte Niels!«»Der er vist Ingen,« svarede Sønnen, »der mere end jeg erkjender,
								hvilken Rigdoms Skat der for os Alle ligger i Bibelen; den rummer
								Tanker for alle Tider og alle Mennesker, saa klart, saa ligefrem
								udtalt; det er en Livsens Poesie!« - -»Poesie!« udbrød den gamle Præst.»Ved Poesie mener jeg ikke Ordets klingende Bjælde, men Hjerteslaget
								i Glæde og Lyksalighed, i Frygt og Bæven!«»Tør Du tvivle om, at et eneste Ord i det nye Testament ikke er af
								Vorherre! - »»den ganske Skrift er indblæst af Gud!««»Jeg veed at Christus selv Intet har nedskrevet! vi have Alt gjennem
								hans Disciple, og jeg er forvisset om, at de kunne og ville tale
								Sandhed; Begivenhederne selv, Alt fortælles eens, men vel paa hver
								Enkelts eiendommelige Maade; i Evangelierne fremlyse de samme
								Sandheder, under forskjellige Udtryk; hver Evangelist giver noget af
								sin Natur med, skulde vi da ikke turde sige at der kan være
								menneskelig Tilsætning, Ordet selv kan oversættes forskjelligt!«»Du læser altsaa kun, som Du vil! Religionen vil Du indrette efter
								din Beqvemmelighed; destilere og fremsætte den efter din Smag og
								Lyst!«»Religionens hellige Sandheder lader sig ikke omskifte,« sagde Niels med Alvor og Ærbødighed. »I det
								Vigtigste, i Hovedsagen, 
								er vi enige; hver som følger vor Troes Lære vil af dens Virkning
								forvisses om dens Guddommelighed!«»Hvad er det Vigtigste, hvad er Hovedsagen!« udbrød den gamle Mand,
								»ikke et Bogstav tør omflyttes eller kastes til Jorden -
								!« han standsede, der foregik en Kamp i hans Sjæl - og
								under denne tog Niels Ordet, som om det var
								en Opfordring, en Nødvendighed at forklare sig.»Jeg veed heelt vel, at Intet i Bibelen tør forandres efter det
								tydeligt der givne Udtryk; men Ting blive dog sagte - om
								end i og for sig uvæsenlige - som ikke ere sande; Jordens
								fire Hjørner kunne ikke angives paa en Kugle, ligesaalidt tales om
								dens Grundvold, naar den er fritsvævende; Himlens Befæstning, er
								ogsaa et forældet Udtryk. Meget kan kun antages som billedligt sagt,
								som det: at Gud i Rummet sidder paa en Throne, det er jo dog kun
								Orientens Udtryk for Storhed og Magt! Copernicus beviser os at Josva har
								talt i Billeder: kunde Sol og Maane med Eet standses paa Himlen, som
								der staaer skrevet, det vilde da være af en Virkning, som om En greb
								med fast Haand ind i et kunstigt Værk og standsede et af
								Drivhjulene; der maatte jo blive Forstyrrelse og Sønderbrydelse!«»Han som rullede Kloderne ud i Rummet, han skulde ikke kunde standse
								et af disse Atomer!« sagde den Gamle. »Lærdommen famler,
								Aarhundreders Vise have modsagt hinanden, men Skriftens hellige
								Mænd, de i hvem den er indblæst af Gud, havde aldrig Tvivl!
								- Hvad er det dog der er faret ind i Dig, Niek! Kan Du da ikke begribe, at med de
								Tanker, og med en saadan Tro, kan Du aldrig og tør aldrig blive Guds
								Ords Forkynder. Saa sandt jeg lever!« her reiste den gamle Mand sig,
								hans Kinder blussede, Øinene skinnede, Bedrøvelse og Vrede lyste ud
								af hver Mine: »bliver Du ikke et ganske andet Menneske, da vil og
								maa jeg, naar Du engang ordineres, eller agter at træde op paa
								Prædikestolen, gaae frem og for den hele Menighed spørge Dig i den
								treenige Guds Navn, om Du har forandret din Tanke fra denne Stund,
								og troer paa den ganske Skrift og alle Troesbekjendelserne!«»Jeg vil aldrig blive Løgner, vilde jeg det, da var denne Samtale
								ikke blevet!« sagde Niels med en Heftighed,
								som endnu mere forbittrede den Gamle.»Gaa Du heller hen og bliv Feltskærer!« sagde denne, »lap paa Legemet
								og hold det sammen; det er det Vigtigere. En Christen er Du ikke, og
								kan ikke forkynde den Tro, som Du kun har halv!«»Da vi ere komne til dette Punkt,« sagde Niels med stærk, fast Stemme, »ja, jeg kan ikke, jeg vilde
								ikke ærligt, efter min Overbeviisning, kunne sværge paa Former, der
								vel forekomme mig uvæsenlige, men ikke ere det for de Mange, som
								igjen skulle have Tillid til mig. Vi see mod samme Stjerne, troer
								jeg, men gjennem forskjelligt Glar; vi see den hver paa et noget
								forandret Sted, efter vort Øiemaal; selv det venstre Øie seer
								Stjernen paa et andet Sted, end det høire seer den!«»Det hører ikke herhen,« sagde den gamle Præst, »og laane Øre til din
								ugudelige Snak, lyster jeg heller ikke; det sømmer sig ikke min
								Alder og mit Kald!«Han forlod Værelset, Niels stod tilbage med
								et Smiil om Munden; vi kunne ikke nægte det, med en Smerte i sin
								Sjæl: han fornam, at Hjertetraaden mellem ham og den Gamle var
								overskaaret.En saa levende Udvexling af Forskjellighed i deres Tro og Tanke fandt
								vel ikke oftere Sted; men fast og inderlig, som før, var ikke længer
								Talens Væld. Der var Ufred i det Hjem, hvor før Tiltro og Sammenhold
								lyste, og Bodil var den som dybest led
								derved; hende var det en Hjertesorg, at Broderen nu afgjort havde
								opgivet at blive Præst.»Ved et uoverlagt Ord kan og vil Du støde saa meget Godt og Velsignet
								fra dig, bedrøve saa dybt de to Gamle!«»Jeg kan ikke andet!« svarede han med Heftighed, »og jeg er glad, at
								det saa betids er kommet til Klarhed og Bestemthed hos mig. Jeg
								kaster Intet bort, der har Rod i Sandheden! - Forarger dit
								Øie eller din Haand dig, saa kast den bort! - legemligt,
								som aandeligt gjør man det i Forvisning om at vinde noget Større.
								Jeg har læst om en gammel Fribytter, der lovede sine Folk, idet de
								nærmede sig Landet, han vilde erobre, at den, hvis Haand først
								berørte Græsset der, skulde den udstrakte, skjønne Landstrækning
								tilhøre; og Roerkarlene toge raskere Tag med Aarerne, den ene Baad
								skjød forbi den anden; da greb en af dem ihast sin Stridsøxe,
								afhuggede sin venstre Haand og kastede den hen over  de Andres Hoveder, og Haanden
								faldt i Græsset, berørte det, og ham tildeeltes det vundne Land.
								Lignelsen kan vel, som alle Lignelser, halte, men Du vil forstaae
								mig; for at seire og vinde der, hvorhen jeg gaaer, kan jeg bortkaste
								det Nærmeste, det Nødvendige!«»Du rives hen af din heftige Opblussen! den var det, der fik dig til
								at springe i Havet, vove dit Liv for at tvinge dem til at redde din
								Hund; det var den samme Opblussen, der bragte os Taterqvindens Barn
								her i Huset - «»Med min Villie frelste jeg min Hund,« afbrød han hende; »med min
								Villie straffede jeg Tyveqvinden - jeg tog ikke feil, hun
								maatte bøie sig! der er Noget indeni mig som siger: dette er det Rette! Og denne Stemme lyder
								jeg; det er Guden i mig, Funken, Gasflammen, der er tændt ved
								Maskinens Gang og holder den i Bevægelse til Tappene slides og det
								Hele falder sammen!«Niels Bryde forlod snart Hjemmet; Afskeden
								med Fader var stille og piinlig; Moder græd, Bodil sneg sig ud af Gaarden, stod ved Gjerdet og
								tilraabte ham Lev vel! Niels smilede og
								nikkede, Hvaps saae freidig fremad, siddende
								foran sin Herres Fødder.Ved den gamle Avlsgaard, nede ved Aaleværket, hvor Hr. Skjødt boede, skulde Kudsken aflevere Brev
								fra Præstegaarden; Hestene fik her frisk Vand og en Bid Brød, det
								forlængede Opholdet. Niels Bryde traadte ind
								i Hovedbygningen, der endnu fra ældre Tid kaldtes »Slottet«. I den
								store Sal herinde traf han paa næsten hundrede Mennesker, Muur- og
								Tømmersvende samt Haandlangere, der sad som de kunde, paa Kurve og
								Tønder, og spiste deres Mad; Kruus og Flasker stode paa Gulvet. En
								storartet Papiirfabrik skulde anlægges herovre, den rige Vandmasse i
								Gudenaa gjøre Tjeneste. Ingen tænkte endnu ret paa den store
								Betydning, denne nye Bygning vilde faae, at den var Spiren midt i
								Oplandet til en ny Stad, et nyt Liv skulde fødes paa Heden. Det var
								Aaret 1844. Hurtig som en af Amerikas Byer vilde Danmarks yngste
								Stad voxe frem, medens et nyt Tvivlens og Kampens Liv rullede op for
									Niels Bryde.Arbeiderne reiste sig og gik til deres Dont; Niels satte sig paa Vognen, og idet Tømmermandens Øxe klang
								mod Bjælken, der skulde reises, smældede Pidsken sit »fremad!«Anden Deel.I.Brevet. Kammerherrens Hund. Hr. Svane.Det var de første Dage i October, Naturens Farvemaaned hos os her
									i Norden. Skoven skinnede rød og guul, som om hvert Træ var
									overdynget med saftfulde Æbler og Pærer. De zinnoberrøde Blade,
									det guulbrune Løv glimrede fra Buskvæxterne og faldt Blad for
									Blad, som Menneskelivet falder for Dødens Pust; man veed ikke
									»hvor let, hvor snart« og hvilket der løsner sig. Med Farvepragt
									og i Alvors Tanker stod Aaret, som Jephtas Datter, der i sin
									rigeste Klædning gik hen at døe. Over Heden og de pløiede
									Marker, det saae man i den synkende Sols Straaler, var som et
									Net spændt milelange Traade af Edderkoppen, kun at øine i denne
									Belysning, et Slør kastet over hele Egnens Grund, et Tegn paa
									Flid og Udholdenhed - til hvilket Øiemed?
									Præstegaardens hvide Vægge skinnede rosenfarvede i de sidste
									Solstraaler, saa venligt, saa indbydende her ved den alvorsstore
									Hede med de mange, de glemte Heltes og Kongers Grave. Den Alvor,
									den Sorg, maae vi sige, som udgjød sig over det Hele, idet Solen
									forsvandt, harmonerede ganske med Stemningen indenfor i det før
									saa hyggelige Hjem.Har Du hørt om Afgrundens Rose, fra hvis skimmelgraae Blade
									duftede Sot og Syge, vredt Sind, Misundelse og Had? Hvert Blad
									havde i sig sin fule Magt. Onde Aander i en stormende Nat
									plukkede den, fløi med den hen over Lande og Steder, og hvert af
									dens Blade faldt derned, og hvor det berørte Jorden, viste sig
									dets onde Magt. Et saadant Blad var baaret her hen i det fromme
									Hjertelighedens Hjem; et saadant Blad, syntes den gamle Præst,
									var lagt i hans Haand i Skikkelse af et Brev fra Niels, ham,  hvem han engang havde taget bort fra
									Lud og koldt Vand, som man siger, hvem han havde givet en Søns
									Plads ved sin Arne, arbeidet for, bygget paa, Alt i Haab og Tro
									til Gud. Brevet udtalte vel nok Erkjendelsen af alt dette, der
									var givet Tak og inderlig Hengivenhed, kun at han fulgte sin
									egen Villie, kun, som Japetus sagde, at
									han satte sin Forstand over Guds. Den gamle Præstemo'er græd,
										Bodil bad, mere med Øiets Udtryk end
									med Ord, dog ikke at være ham saa vred.»Den Klogskab! den Klogskab!« sagde Præstemo'er, »den er ikke
									altid Velsignelse; salige ere de Eenfoldige!«»Ham just havde jeg ventet saa meget Herligt af,« sagde Japetus; »den Forstandens Blomst, jeg
									blev glad ved at see allerede i hans Drengeaar, til hvad førte
									den? til en Frugt, som ikke vil modnes i Herrens Solskin!«»Slaaentornen,« sagde Bodil, »sætter
									tidligst Blomster, dens Frugter staae den hele Sommer og Høst
									uden at modnes, og dog kommer engang ogsaa dens Tid: med
									Vinteren, naar Frosten knuger, naar lis og Snee er der, saa
									modnes den!«»Men bliver stram og bitter!« svarede Japetus.»Den presses og gjærer, bliver saa til en liflig Viin!« sagde Bodil.»Du vil undskylde ham, han fortjener det ikke! Hele syv Uger er
									der gaaet, siden han forlod os, og først nu sender han os Brev,
									og det et Syndens og Forargelsens Brev! Skrev Du ikke til ham
									lige Ugen efter at han foer afsted, og jeg veed, hvorledes din
									kjærlige Sjæl har lagt Ordene i Pennen; han er et Hovmodens,
									Djævelens Barn!« og den gamle Mands Læber zittrede.»Nei Fader!« udbrød Bodil, der vel følte,
									hvilken Uret mod de Gamle og mod hende Niels øvede, men ogsaa erindrede hvert Hjertens Ord, al
									smuk Gjerning, i selv det Mindste, de Uger og Aaringer, de her
									havde levet sammen; en ualmindelig Natur, som hun saae i
									Pleiebroderen, maatte udvikle sig anderledes end Andre.»Den forlorne Søn vendte tilbage,« sagde Præstemo'er; »men Niels vender sig fra Bibelen og vil ikke
									følge dens hellige Exempler!«»Han er saa ung, og, det har Du selv sagt, Fader, i Verden gaae
										 Strømme af Ondt
									og Godt gjennem Menneskets Hjerte. Det vil ogsaa blive ham
									klart! Vi vide jo hans heftige, opblussende Natur, men vi vide
									ogsaa, at Grunden er god og velsignet; Du veed det, Moder veed
									det! Tro mig, han vil komme til Eftertanke!«»Eftertanke er der just i hans Brev!« sagde Japetus. »Der er Ro og Alvor, der er Klarhed i hver
									Sætning, men al hans Klogskab er dog kun af denne Verden. Det er
									som om Antichristen, for ikke at sige Djævelen selv, havde
									indblæst ham al den Viisdom!«»Jesus, vor Herre!« udbrød den gamle Kone og gjorde Korsets Tegn,
									idet hun bøiede Hovedet.Det var, som sagt, det første Brev fra Niels siden Afreisen, skrevet til den gamle Præst og fuldt
									af den dybeste Erkjendelse af det uendelig meget Gode, man havde
									viist ham, det fremmede, fattige Barn; men tillige klart og
									bestemt udtalt, at han ikke efter sin Characteer og Samvittighed
									kunde gaae den theologiske Vei. Over en Maaned havde han prøvet
									og veiet, hvad Statskirken og hans Medchristne fordrede af ham,
									randsaget sig selv, stridt og vundet den Forvisning, at han
									handlede som han ene skulde og burde.Mellem de forskjellige Yttringer i Brevet var især en, som særlig
									betog den gamle Japetus; der stod:
									»En af de meest betydningsfulde Læresætninger i Bibelen er den
									om Arvesynden. Af Videnskaben veed jeg, at før Menneskene bleve
									til, var Døden i Verden; Døden kom ikke ind ved Menneskenes
									Synd. Genesis' Blade og Jordlagene have ikke overeensstemmende
									Indskrifter. Menneskene skreve Genesis, Kraften i Naturen skrev
									Jordlagene. Arvesynden falder da bort! Og i min Sjæl er ikke den
									Hovmod, at naar jeg veed, at vor Jord er et forsvindende Atom i
									Verdensrummet, jeg skulde tænke, at Gud just vilde vælge dette
									Gran til at nedstige paa, og forme og klæde sig for at sees af
									Menneskenes Øine!«Mange Gange hvilede den gamle Præsts Øine paa disse fremhævede
									Linier; hans Kinder brændte febrilt, der kom Taarer i hans Øine.
										Niels Bryde stod for ham som
									Antichristen, som Fornægtelsens Aand, hjemfalden til den evige
									Ild; og i det fromme Sind talte det høit: skulde han, som har
									skabt Underværker i Vanddraaben, har lært Myren Viisdom og i
									Fluens lille Snabel 
									ordnet Aarer, Nerver og Muskler, skulde han ikke til disse
									Undere kunne lægge det, at give sig selv Lemmer og Klædning for
									Menneskenes Øine, skulde han ikke ville nedstige til dette Atom,
									der kaldes Jorden! Stakkels Niels, Du
									bygger paa Menneskenes Forstand mere end paa Guds. Jordlagenes
									tomme Muld har stærkere Røst for dig end det evige, levende Ord,
									det som var Alts Begyndelse! - Dumme Dreng! Hovmodige
									Sjæl! Forfængelighed:»Hvad er det dog Alt,Som Verden opsminker med faver Gestalt;Det er jo kun Skygger og skinnende Glar,Det er jo kun Bobler og skrattende Kar,Det er jo kun Ise-Skrog, Skarn og Fortred,Forfængelighed!Forfængelighed! «*)Den aftagende Maane steg som en krum Segl op over Heden ved
									Midnats-Tid. Bodil var endnu ikke
									tilsengs; en lang Tande brændte i Lyset, hun saae den ikke, sin
									Pande hældede hun mod Vindueskarmen, medens gjennem hendes Sjæl
									Sorgens stille Strømninger bar Broderens Billed, ham, der var
									paa den feile Vei. Mildt, som det Lys, der, nu i sit Aftagende,
									steg op over den sørgelige Hede, kom i hendes Tanker et Vers af
										Ingemann:»- - Bed for de syndige Sjæle!
										-Gik ingen Synder til Frelseren ind,Du selv skulde udelukt knæle!«Og paa Bønnens Fortrøstning løftede Tanken sig til Gud; da den
									atter var ved Jordens Ting, gik Bodil
									ihast hen til Skabet, tog Papiir og Skrivetøi frem. Tanden
									klippedes af Lyset, og hun satte sig til at skrive. Tunge Taarer
									trængte frem i hendes Øine, de trillede over Kinderne, een faldt
									paa det Skrevne; hun bøiede Hovedet dybere, Pennen faldt af
									hendes Haand. Brevet blev ikke denne *) Kingo. Aften sluttet, det
									vilde heller ikke kunne rumme eller bære den Hjertesum, den
									Hjertesorg, hun følte.Har Du hørt om Himlens Rose, hvis sneerene Blade aande Liv og
									Sundhed, Fred, Mildhed og Kjærlighed? Hvert Blad har sin
									Velsignelsens Magt, dens Blade spredes, ved Englenes Kys, ud
									over Jorden, og hvor et af dens Blade falder, maa god Gjerning
									fødes og trives. Det skrevne Brev, indviet her, fuldendt næste
									Dag, var et saadant Blad, paa det faldt hendes Taarer.I samme synlige Høide, som paa Heden hos Bodil, skinnede med lige klare Straaler den aftagende
									Maane ind i de kjøbenhavnske, ved Midnat tomme Gader, hvor
									Lysene blinkede hist og her og Vægterne vare ifærd med, efter
									Magistratsbud, at slukke Lysene, for at spare paa den dyre Tran,
									nu Maanen løste af. Endnu vare Vægterne vaagne; en enkelt Lais i »Nordens Athen«, som Kjøbenhavn
									er kaldt, svævede, som Elverpige med Klods-Skoe, om Hjørnet; en
									lille Hund bjæffede udenfor en Gaard, saa inderlig forbittret,
									som vilde den sige: »skal jeg gaae med Portnøgle! De har ikke et
									Lod Hunde-Forstand derinde! Skal jeg kunne ringe paa, hvor
									Klokkestrængen sidder ti Gange høiere end Hunds Høide! I veed
									nok ikke, hvem jeg er! Fruen derinde tjener mig, og hun er
									Rasmus, hun er Herren der, og han selv der har Guldnøgle og det
									bag paa!«»Det er Kammerherrens Hund!« sagde Vægteren op til En, der fra et
									Vindue udtalte sig vredagtigt: »Saa slaa dog det Bæst for
									Panden! man kan jo ikke have Ro for den forbandede Bjæffen!«»Det vedkommer ikke mig,« svarede Vægteren. »Det er
									Kammerherrens; den er lukket ude. Jeg har saamænd ringet for
									den, men der er Ingen, som vil lukke op.«»Det er Kammerherrens!« sagde Hr. Svane
									ironisk lystig, idet han netop kom forbi med sin Gudsøn, Niels Bryde; de havde været i Vennelag
									og vilde hjem. »Man maa ikke lægge sig ud med en fornem Hund,
									saa bider baade den og Herskabet!«Hr. Svane var i sit gode Humeur, det, der
									gjorde ham ung med de Unge.»Hold Mund!« havde Niels Bryde raabt til
									Hunden; men denne 
									lagde sig det ikke paa Hjerte, den viste Selvstændighed og sagde
									sin Mening paa sit Sprog. »Jeg gad vide, om den skjelder Huset
									ud, eller om det er os det gaaer ud over! Hvad er det, den
									foredrager?«»Ikke Noget til Ære for os!« sagde Hr. Svane. »Jeg forstaaer ham saa godt, kan saa ypperligt
									sætte mig ind i hans Anskuelser, stille mig paa hans Standpunkt,
									tænke mig det at være en Hund, saadan fornem Hund, der gaaer med
									i Huusholdningen! - Du kan troe, at han seer ned paa
									dem Alle derinde, paa os med herude, dig og mig, paa Alt, hvad
									man kalder Mennesker! Vi ere jo ogsaa noget ganske Egent udenfor
									hans Slags. Han veed rimeligviis fra sin Hvalpe-Lærdom, at
									Mennesket blev til efter at den hele Verden med alt Levende var
									skabt. Der behøvedes ikke mere; men saa skulde der dog endnu
									være en Snirkel, en Slags Spas ovenpaa det Hele, Krusedullen: og
									da kom Mennesket. - »»Sikken Fyr!«« sagde alle de
									andre Skabninger, der var blevet til, da der var Noget at blive
									af. »»Hvad er det for En, dette Menneske? han er hverken Dyr
									eller Engel, hverken det Ene eller det Andet! Et Slags Nemme har
									han, en ringe Deel efter os Dyr. Bæveren lærer ham at bygge
									Huse, Myren og Bien at have en Statsforfatning, men han kan ikke
									rigtigt komme efter det! Mange Remedier behøve Menneskene for at
									hjelpe sig, hvor vi have Alt medfødt! Udmærkede Remedier have
									de, men jeg troer dog ikke, at Ørnen vilde give sine Øine bort
									for deres bedste Briller! De gjøre sig til af deres Sted-Sands,
									og dog fandt aldrig Storken hjem, havde han ikke mere, end de
									har. Og hvad har de? Ikke andet end Hovmod! De kalde sig
									Skabningens Herre, og saa kan en Vognmands-Hest løbe løbsk med
									en heel Menneske-Familie og knække den!««Niels lo og meente, at Hr. Svane burde skrive et Værk: »Hundelivet
									fra et høiere Standpunkt«; deri kunde Menneskene dandse som
									latterlige Vrængbilleder, idet man kun saae Vrangen af dem.
									Originalernes Tid var forbi!»Forbi!« udbrød Hr. Svane, »nei, de have
									kun taget Domino paa, see eens ud! Indlad dig med dem, træk
									Dominoen tilside, og Du vil opdage, at idetmindste hver Tiende
									er en brugbar Characteer for et Lystspil. Jeg skal kunne vise
									dig dem. Jeg skal finde paa  en Spas, hvor de melde sig hos dig. Du
									skal faae dem frit tilkjørt! vær bare forberedt!«De vare under Samtalen komne i Nærheden af Hr. Svanes Hjem, havde naaede til Garnisonspladsen, der
									endnu dengang var et sandt Uføre. Store Steendynger laae her
									henslængte over den halve Plads, lave Bindingsværks-Bygninger og
									høie Pakhuse med Luger gav den et trist Udseende, et stort
									Træskuur, en Kjødbod, med udhængte Skanke og blodig Lever og
									Lunge, prangede midt ved Overgangsstedet, hvor der sædvanligviis
									var dybest Søle, og derfor sagde Hr. Svane, at denne halv ufremkommelige Grændse skulde være
									Skillestedet; men Niels Bryde, oprømt
									ved Gudfaderens Humor, vilde følge med lige til hans Port, og da
									de kom her, gik han op med.»Kirkehistorie og Dogmatik skal der vel ikke læses i Nat,« meente
									Hr. Svane, de kunde altsaa endnu ryge en
									Cigar sammen.»Kirkehistorie og Dogmatik høre ikke længer til mit Brødtræ!«
									svarede Niels Bryde noget alvorligt.
									»Dog derfor groer Træet alligevel! Man har altid en Udvei: man
									kan blive Vægter!« tilføiede han leende; »lær De mig Dyrenes
									Sprog, som De iaften har viist at De forstaaer, saa kan det være
									et meget aandrigt Liv! ikke at tale om Indtægterne ved Paaske-,
									Pintse-, Juletid og andre Helligdage. Troer De ikke, at jeg har
									Røst nok til at være Vægter, naar alt Andet slaaer feil?«»Men ovre i Jylland,« sagde Hr. Svane,
									»vilde man nok ikke synes om denne Magistrats-Ansættelse af en
									vordende Bisp eller Cultusminister!«»Jeg maa sige Dem det,« udbrød Niels med
									Eet, meget alvorlig, »jeg har opgivet at læse til theologisk
									Examen!«»Opgivet!« udbrød Hr. Svane, der jo i
									flere Uger havde seet og talt med ham, uden at høre eller ane
									herom. »Og hvad sige de derovre dertil?« spurgte han forundret
									og trækkende lidt paa det Hele.»De sige, at jeg har handlet slet! at jeg er utaknemmelig!
									- Jeg kan ikke handle anderledes! Den Sag er
									gjennemtænkt, gjennemstridt! Jeg vil være »Feltskærer«, som den
									Gamle raadede mig, »lappe paa Legemet«. Men lad os iaften ikke
									tale derom; jeg var i godt Humeur, jeg vil helst blive det! Lad
									den Sag gaae sin egen 
									Gang! Jeg kan nok lede og hjelpe mig selv; det maa ethvert
									sundt, ene Menneske kunne!«»Men naar Kjærligheden kommer?« sagde Hr. Svane, »naar man ikke længer kan være Een?«»Man maa undgaae at faae fixe Ideer, og andet er Kjærlighed dog
									ikke! De selv er jo dog sluppet vel fra den gjennem det største
									Stykke af Livet, og er vistnok ene og alene derved i Deres
									sædvanlige friske Humeur! Jeg vil ogsaa kunne det; for jeg vil!
									Har De ikke viist, at De kunde det?«»Nei!« sagde Hr. Svane, med en ham
									usædvanlig Alvor. Han trykte Gudsønnens Haand, smiilte derpaa;
									egentlig satte han et Ansigt op, der skulde skjule, at han
									fortrød sit Udbrud. Han smagte nok paa den gamle Sentents: »Din
									Hemmelighed er din Fange, lader Du ham undslippe, saa er Du
									hans!«Hvor tidt var ikke sagt: Hr. Svane har
									aldrig tænkt paa Andre end paa sig selv, paa enten at sige en
									Spas, en Sarkasme, eller være kulsort Menneskehader; han tænkte
									aldrig paa, hvad de unge Lyrikere altid synge om, »hende!« - eller som Werther tog sin Død over. Verden troer
									at vide Alt og veed dog saa lidt.»Jeg har havt dit Sind, dit Mod - og tør kun sige Dig
										Goethes Ord:»»Eines schickt sich nicht flir Alle!Sehe Jeder, wie er's treibe,Sehe Jeder, wo er bleibe,Und wer steht, dass er nicht falle!««»Ogsaa De!« udbrød Niels og greb hans
									Haand. Det var et Udtryk af Forundring, af Deeltagelse; en
									Stræng var berørt, der ikke turde klinge, ikke skulde det
									- thi ogsaa Hr. Svane sagde:
									»for jeg vil det!« - Der blev heller ikke talt et Ord
									mere derom; men var Hundebjæf Tale, og Niels havde, som Kong Salomon, forstaaet Dyrenes Sprog,
									kunde han endnu før Sengetid i Nat have hørt om hende, der nu
									ikke længer var svævende, som dengang, nu ikke længer var slank
									og ungdomsfrisk, og fra hine Dage ene og alene havde en Deel af
									Glandsen endnu i sine Øine, men ikke Trolddommen, der jo kan
									forvandle Straahalmet til en blomstrende  Rosengreen, ja til en vild, dandsende
									Ganger. »Stakkels Gudfader!« tænkte han, »ogsaa han har brændt
									sig paa Lyset. Voxlys eller Tællelys, Flammen skal jo gjøre
									samme Fortræd! - Jeg bliver aldrig forelsket, ret
									tilbunds forelsket! jeg veed det! Her er meget Andet at bestille
									i denne Verden!«Det var Niels Brydes Tanker, idet han
									sagde Hr. Svane Levvel, og paa Hjemveien
									netop igjen var udenfor Kammerherrens Huus. Vægteren syntes at
									sove, men den lille Hund sprang vims om, uden at gjøe; han
									nærmede sig Niels, snusede til ham,
									syntes at ville gjøre Bekjendtskab og fulgte derpaa med. Niels jog den tilbage, den vilde nu
									følge; og da Niels kom til sin Gadedør,
									smuttede den ikke foran, men stod ganske ynkelig der, som om den
									vilde bede om Nattely.»Saa kom da!« sagde Niels Bryde.Maanen skinnede lige ind i Stuen paa det gamle Portræt af den
									høiadelige Frøken, der saae tvær ud og skjulte Hullet i
									Betrækket. Hvaps fløi med et Hviin af
									Glæde mod sin Herre, men tog med en uvenlig Knurren mod den
									lille fremmede Hund. Niels bød Rolighed
									og Kammeratskab, satte Vandskaalen frem, brød nogle Stykker Brød
									til de to; den fremmede, fine Hund snusede, vragede, tog en
									Slurk Vand, og snart laae den og Hvaps
									fredeligt paa Tæppet under Bordet. Niels
										Bryde lagde sig ogsaa og sov meget snart, uden at hans
									Tanke havde besøgt Præstegaarden paa Heden, og særligt der Bodil, hun som netop i denne tause Nat
									havde grædt for ham, bedet for ham, udtalt hele sin varme Sjæl
									paa det hvide Blad, det hendes kjærlige Sind indviede til et
									Skjønheds-Blad, en himmelsk Rose. Han sov saa fast, som han i
									mange Nætter ikke havde gjort, da stærke Strømninger vare gaaede
									gjennem hans Sjæl, dem vi ogsaa siden skulle høre om.II.»Genie og blind Alarm.«Niels Bryde var for noget over sex Uger
								siden kommet fra Jylland igjen til Kjøbenhavn, vred paa dem hjemme, just
								maaskee fordi  han følte,
								at han ikke havde ganske Ret. Hver Erindring derfra havde han
								gjennemgaaet, for at opdage og udfinde alt, stramt og bittert, og
								hvor hensynsløst han, som han syntes, der var blevet behandlet; den
								Gamle glemte jo ganske, at Barnet i Aaringer voxte til Mand, og at
								Velgjerninger ikke have Patent paa Despotie over Person og Tanke.
								Villien hos ham løftede sig høiere, hans naturlige Tilbøieligheder
								rørte sig stærkere, de Baand, der hæmmede, maatte og skulde brydes.
								Næsten fornam han nu Uvillie, ja Mistro mod Alt, hvad der kaldes
								Geistlighed; hans Hukommelse frembar hver Keitethed, enten i Mangel
								paa Begavelse eller som Menneske-Skrøbelighed, han fandt hos en og
								anden af Præsterne. Eens Prædikener klang ham som Bibelsteder
								klinede sammen i Alenmaal uden Aandens og Hjertedybets Sammenhold;
								en Anden talte ham som et Væld med Roser og Tulipaner; en Tredie
								gjorde Effect ved at smælde med »Helvedsporte«, tomt - »uchristeligt«. At blive En, som disse, det
								vilde de Gamle derovre synes om, sagde han i Bitterhed.Bodils første Brev, der kom strax Ugen efter
								hans Ankomst til Kjøbenhavn, var saa inderlig velmeent, saa
								udstrømmet af en kjærlig, for ham bedrøvet Sjæl; men en Henpegen paa
								hans Heftighed og ungdommelige Færd krænkede ham; Brevet blev derfor
								ikke besvaret. Han erkjendte, at noget Dæmonisk rørte sig i ham, men
								han lyttede dertil, raisonnerede for sig selv, at Mennesket maatte
								have Mod til at lade alle de vilde Tanker og Kræfter hos sig sprudle
								frem, maatte selv kunne beskue dem og finde Kildens første Boble,
								forstaae Motiverne hos sig til sine Handlinger, selv om disse ere
								slette; ja vide dette! Mennesket maatte mægte, uden Rædsel at trænge
								ind i det, der var ham Helligt, maatte kunne gjøre sig fortrolig med
								hver Tanke-Udskeielse, Synden selv, hver Last, fornemme sit Hang til
								den, vide sin Sjæls Magt i denne Retning - vide om
								Christendom er Sandhed, have Mod til at udtale sin Overbeviisning,
								ikke at være en Løgner, det de Fleste ere! - Saaledes
								talte det i Niels Bryde.Præst kunde han ikke og vilde han ikke være; men hvad da? Ørsteds Foredrag af Naturvidenskaben havde
								længe den overveiende Stemme, men Klangen af den Haan, som han
								syntes laae i  hans
								Pleiefaders Ord: »Bliv Feltskærer, lap paa Legemet!« -
								satte ligesom i Glorielys Lægekunsten; en Velsignelsens Magt, en
								Trøster og Frelsens Engel var den dygtige Læge. Han kunde vise Troen i Gjerning!
								Læge vilde Niels Bryde være.De bedst betalte Manuductionstimer, han havde, vilde han ikke opgive;
								de sikkrede ham et tarveligt Udkomme. Fra Præstegaarden kunde og
								vilde han ikke længer modtage nogen Slags Understøttelse; Gjelden
								var stor nok, sagde han, den turde ikke forøges.Saaledes stod det til sidstnævnte Aften, da Niels
									Bryde lagde sig tilsengs, og Kammerherrens Hund og Hvaps stiftede Bekjendtskab; saaledes stod
								det til om Morgenen, da han, efter at være klædt paa, have drukket
								Kaffe og speculeret en god Times Tid, begav sig med Ane Sophie, Madam Jensens Pige, der bar Kammerherrens Hund, hen til dennes
								Hjemstavn, hvor de nu maatte være staaet op. Og det vare de.Fruen viste sig; hun var en meget corpulent Kone, altfor gammel til
								at gaae med »Krølnakke«, men den havde visselig klædt hende som ung,
								og det kunde hun ikke glemme; hun syntes en gammel »Gurli«, hvor
								Naiveteten var gaaet i Frøe. Aandrigheden var Stængel og ikke
								Blomst. Øinene vare endnu smukke; det skulde man troe hun vidste, og
								dog spolerede hun dem i Dag ved Taarer, hun græd over Zemire, der havde været paa Gaden og hos
								vild Fremmede. Hunden peb af Glæde, Fru Kammerherrinden græd, glemte
								sin Taknemmelighed, som hun sagde, »mod Redningsmanden«; dog det
								udtalte hun, at hendes Huus fra i Dag af stod Hr. Student Bryde aabent; han var »indført ved Zemire«.Kammerherren indlod sig med ham om det
								Skandinaviske, og vilde inderlig gjerne vide, som han udtrykkede
								sig, hvad der laae bag ved - og hvad Studenterne sagde!
								- Hr. Bryde svarede, som Hundrede
								kunne svare, og Ægteparret fandt ud af det Hele, at han var et saare
								aandrigt Menneske, og han skulde indbydes i næste Uge, naar der
								skulde bydes Alle; det maatte interessere en
								Student fra Jylland at see en storartet Soirée.Netop to Dage efter, tidlig paa Morgenstunden, kom Madam Jensen med en Avis i Haanden ind til sin
								Logerende. »Men hvad  er
								dog det her staaer i Bladet! - Er det ikke vort
								Huusnummer?« hun nævnede dette, »og boe vi ikke i Sværtegaden paa
								tredie Sal?«»Jo, ganske rigtigt!« sagde Niels.»Men giver De et Legat bort paa to tusind Rigsdaler? Det er virkelig
								nydeligt at læse, men jeg forstaaer det ikke!« og hun viste i Avisen
								et langt Stykke med Overskrift: »Et miskjendt
									Genie søges!«»Det er ganske morsomt!« sagde Niels Bryde,
								da han havde gjennemlæst det lange Stykke, hvis Indhold fuldkommen
								var Stof til et Lystspil, idetmindste Ramme for en Samling af
								Originaler. »I Verden gaaer det endnu til, som i Comedier,« begyndte
								det, og nu fortaltes der om to Brødre, den ene meget praktisk, og
								ham gik det godt, den anden meget genial, og ham gik det galt, han
								var tilsidst, da Sygdom stødte til, blevet saa trængende, at han
								maatte tage mod Pengehjelp af den Praktiske, der eengang for alle
								sendte ham fem og tyve Rigsdaler, dem han skulde bruge fornuftigt
								til Doctor, Apotheker og andre Nødvendigheder; men da det netop var
								Dagen før sidste Trækning af Classelotteriet, saa tog han en heel
								Seddel, og Tallene kom ud, Fortal og Bagtal; Geniet vandt de
								halvtredsindstyve tusind Rigsdaler og døde - døde før de
								bleve ham udbetalte; men Testament gjorde han over Seddelen, og
								bestemte, at den aarlige Rente af de halvtredsindstyve Tusind, der
								omtrent vilde blive to tusind Rigsdaler, skulde tilfalde et dansk
								miskjendt Genie; og herfor opfordredes de miskjendte Genier, netop i
								Dag, den Afdødes Fødselsdag, til enten at indlevere Brev mærket:
								»miskjendt«, og vedlægge Beviis for i Virkeligheden at være det,
								eller helst personlig at fremstille sig »før borgerlig Middagstid« i
								Sværtegaden, og her stod virkelig Madam Jensens Bopæl eller rettere Niels
								Brydes, idet at der anførtes: man melder sig hos Studenten,
								hvis Navn staaer paa Døren.Det Hele saae man var en Spøg, og Niels
								tænkte derfor strax paa Hr. Svane, som jo
								havde lovet at vise ham, hvor rig Byen var paa Originaler. Men
								skulde virkelig noget Menneske være saa eenfoldig, at tage dette
								Avertissement for Alvor og løbe derefter. Opfind det Utroligste, og
								det finder dog sine Troende, ligesom  den sletteste Bog finder sit Publicum. Der
								kom et Par Breve, et enkelt maaskee skrevet paa Commers, gaaende ind
								paa Spasen, men nogle syntes satte i Pennen for ramme Alvor; der
								meldte sig Personer, en fire Stykker, men vi ville kun give een af
								disse, ikke som den originaleste, men fordi samme blev den Eneste af
								dem, hvem Niels Bryde senere endnu engang
								skulde møde.Madam Jensen var endnu i Stuen, men fjernede
								sig da han traadte ind; det var en frakkeklædt, gammelagtig Herre,
								med Hestehaars Halsbind og, næsten tør vi troe det, Papiirs-Flipper.
								Han meldte sig som Een af de Indkaldte, som aldeles miskjendt,
								hvilket han denne Gang ansaae for sin Lykke, sin Fremtid, og da Niels Bryde spurgte om hvem han var, svarede
								han ved at spørge: »Kjender De Salomon de Caus, Opfinderen af
								Dampkraften? Det var en udmærket Mand, høit over sin Tidsalder, og
								den spærrede ham derfor inde i Daarekisten! Det er Skade, at han
								ikke lever nu, han havde været Manden for Livrenten. Jeg nævner ham
								- jeg er ham ellers stik imod, jeg forkaster Dampen med
								hvad den koster, jeg behøver den ikke!«»De mener - « begyndte Niels Bryde.»Dampen koster Penge for at næres,« sagde Manden, »Dampen koster
								Menneskeliv; jeg har det nemmere, uden Bekostninger, uden Fare, kun
								at Maskinen er der, og jeg kan sige: vær saa god, det koster ikke
								Noget, De faaer Penge til! - og saa gaaer det!«»De har altsaa et billigere og sikkrere Middel end Damp?«»Ja, det har jeg! De kjender af Navn Robert
								Fulton, Dampskibets Opfinder. Han begyndte som Lille med et
								Slags Hjul, han traadte, og Baaden sattes i Bevægelse; der var han ved det Rigtige, det meget
								Simple. Alting er simpelt i denne Verden! Jeg vil løfte Benet, see,
								saa løfter jeg Benet! Jeg vil hæve Armen, jeg hæver den! Det koster
								ikke noget, der er ingen Damp, der er ingen Kunster, der er kun den
								menneskelige Villies Kraft, og med den kan Fartøiet gaae, naar det
								sættes i Forbindelse med en Trædemaskine!«Og nu forklarede han, hvorledes hele Skibsdækket maatte være med
								Tremmer, Vipper og Bevægelighed efter hans Construction;  Passagererne skulde da bare gaae
								op og ned, træde og træde, saa kom Bevægelsen, Hjulene dreiede,
								Skovlene gik, og det kostede ikke noget.»Damp er en Afvei,« vedblev han; »dreier Jorden sig ved Damp, gaaer
								Maanen og Planeterne ved Dampkraft? Nei! simpelt og Maskine er det
								Hele, og saa gaaer det! Havde Napoleon
								kjendt til Trædemaskinen, saa var han aldrig blevet paa St. Helena; men da havde jeg endnu ikke
								Ideen, og jeg kjendte heller ikke Napoleon,
								han kjendte heller ikke mig. Han forkastede Dampkraften, det er vor
								Lighed, deri mødes vi to!«Niels Bryde vidste ikke ret, om Manden var
								gal, eller han kun havde »Genie-Feber«. Hvad skulde han svare ham?
								det Simpleste og vistnok Rigtigste var at sige Sandheden ligefrem,
								at de begge To ved en Avis-Spas vare blevne førte sammen, at det
								hele skrevne Stykke var kun Opdigtelse; han havde intet Legat at
								give bort, og et saadant fandtes neppe. Til sin Forundring saae han,
								at Manden herved hverken blev heftig eller nedslaaet, men efter at
								have sagt: »Er det virkeligt! - ja jeg tænkte det nok!«
								vedblev han at udvikle og forklare Trædemaskinens Simpelhed og
								overordentlige Nytte. Det syntes næsten, som om Manden var
								fuldkommen tilfreds med sin Gang herop, idet han antog her at have
								fundet en dannet Tilhører for sin Plan; før han gik bort, maatte Niels love ham, at see Modellen til
								Trædemaskinen; en Slags Pram, der laae ved »Larsens Plads«.
								- At Niels ikke kom, hører ikke
								herhen; de mødtes først i en af Livets alvorligste Timer.Af Brevene, der indtraf, ville vi, som sagt, ogsaa kun fremhæve eet,
								der særligt tiltalte Niels; han antog det
								for at være lavet sammen i Spøg, men Hr. Svane, der saae det, meente det Modsatte; det var alvorligt
								meent og skrevet. Underskriften lød: »Intet Genie, kun et Hjerte.«»Tilgiv! - jeg er en Qvinde, ellers kom jeg op til Dem; nu
								maa jeg skrive! - Et Genie er jeg ikke, men Hjerte og
								Tanke har jeg for dette, og derfor tillader De, at jeg efter Avisen
								kommer! Deres kostbare Tid vil jeg ikke spilde, og derfor har jeg
								her kort og klart og efter min Overbeviisning redeligt nedskrevet,
								hvad jeg  vilde sige Dem.
								Et miskjendt Genie har sin Fremtids Glorie i sin Miskjendelse; tag
								ikke Glorien halv fra ham ved to tusind Rigsdaler om Aaret!
								- Jeg troer at have et andet Forslag med Anvendelsen af
								Legatet, og har derfor til Deres dybgrundige Overveielse her
								nedskrevet min Overbeviisning. Man kan sige, at vor Tid er
								Monumenternes Tid; for alle Store skal der reises Monumenter. Men,
								spørger jeg, have de Store ikke Monument nok i sig selv? Jeg troer
								og mener jo! og det vilde vistnok være langt rigtigere, om man
								tænkte paa Monumenter for de Smaa, de trænge mere til det. Jeg mener
								ved de Smaa, Genierne, som ikke ere naaede op til at blive store, og
								dog have gjort, hvad de kunde. Det kunde være smukt og forskjønnende
								at opreise Monumenter . for de smaa virkelige Genier; saaledes for
								Opfinderen af chemiske Svovlstikker, som ikke lugte! det er en
								Opfindelse, der griber ind i Livet og har i sit Slags, saadan i det
								Smaa, ligesaameget at sige, som Dampen i det Store. Jeg har tænkt og
								mener, at det var værdigt at reise et Monument for Opfinderen af
								Krusemaskinen. Hvormangen Moder med sine Børn lever ikke alene ved
								sin Krusemaskine! Opfindelsen er en Velsignelse; men Opfinderen selv
								er saa »miskjendt«, at ikke engang Navnet er optegnet! -
								Maaskee er Opfinderen en hun; jeg antager,
								det er en Qvinde; lader os sætte hende et Monument. »De Smaa kunne
								være saa store!« har en stor Digter sagt; lad os tænke paa de Smaa
								miskjendte, dem vi vide vare virkelige Genier, og anvende Livrenten
								her. Dette er min Overbeviisning, min Tanke; tag den op i Deres,
								idet jeg underskriver mig Intet Genie, kun et Hjerte.«Efterskrift.»Der var endnu meget, jeg vilde sige; men det er saa temmelig sagt i
								det, jeg har skrevet, og jeg vil ikke berøve Dem Deres kostbare
								Tid!«Dette Brev, ja hele Pakken, stak Niels Bryde
								i Lommen og begav sig til sin Gudfader, Hr. Svane, hvem Spasen var fra. Besøgene bleve refererede, Brevene
								læste. »Jo, var det ikke et godt Indfald,«  sagde Hr. Svane;
								»der maatte kunne skrives en heel Comedie, betitlet: Genie og blind Allarm; den blinde Allarm
								skulde gaae paa dem, som meldte sig, Geniet maatte Digteren selv
								levere.«»Skriv det!« sagde Niels Bryde.»Nei, nu har jeg en anden Idee, som jeg heller ikke fuldfører!«
								udbrød Hr. Svane, »uagtet jeg troer, det
								vilde være mig mageligere og behageligere end Correcturlæsning,
								Gaaen paa Auctioner og alle disse andre Smaabeen, jeg har at gnave
								paa. Jeg kunde udgive et Blad eller to; et tamt og et iltert. Det
								tamme skulde altid begynde med et lyrisk Studie af en ung Forfatter;
								der maa være lidt Tamt i Forenden. Saa ledende Artikler med
								Characterer: Meget godt - Agtværdigt - Saamænd!
								dertil faaer man Bidrag fra Høire og Venstre. I Nederdelen maa der
								en lang fransk Roman; men ikke for lang! - Det iltre Blad
								kalder jeg »Halsjernet«, Enhver kan komme deri, og altid vil haves
								nogle Udvalgte, man stadig kan tage til; det morer Folk at see
								Bekjendte. Der skulde ogsaa være om Kunst og Theater, humoristisk
								Kraftanstrængelse i at pudse Gadelygter og spytte paa Stjerner!«
								- Hr. Svane lo, og derved blev
								det.Niels fortalte om sit nye Bekjendtskab,
								Kammerherrens, og at han alt havde faaet Indbydelse til Thee, stor
									Rout, og at han var indført af Zemire, som Fruen havde behaget at udtrykke
								sig. Han fortalte, hvorledes det var gaaet til, og Hr. Svane spurgte særligt om Hendes Naade,
								hvorledes hun saae ud, hvilket Indtryk hun havde gjort paa ham. Niels havde ingen ret Mening endnu om hende,
								da han kun havde seet hende i Ekstase, i Smiil og Taarer ved Zemires Ankomst. »Ganske kjøn havde hun
								vistnok engang været!«»Meget kjøn!« sagde Hr. Svane med en egen
								alvorlig Betoning.»Men vist ubetydelig!« sagde Niels Bryde.
								»Hun gjorde mig Indtryk af - ja jeg bør nok ikke strax
								antage det - hun ogsaa kunde høre med til den Række
								Originaler, De sendte mig i Dag!«»Aandfuld - jeg mener begavet med Sands for det Skjønne
								- galt hun i sin Ungdomstid for. Hun var jo en af
								Kjøbenhavns første Skjønheder! Et Smiil af hende har gjort mangen En
								lykkelig, en Dands med hende sat Galskab i mangt et uerfarent
								Hjerte.  Hun saae eengang
								ud, som man tænker sig en Feedronning, fiin, yndig, og deilige
								Øine!«»Øine, o ja!« udbrød Niels Bryde; »men det
								øvrige Trylleri er rigtignok borte! De har kjendt hende, da hun var
								ung.«»Ja!« sagde Hr. Svane, »hvem kjendte ikke
								eller lagde Mærke til den, som da blev anseet for den smukkeste
								Pige! - derfor blev hun ogsaa Kammerherrinde!« og han
								talte ikke mere herom; havde Niels været
								snildere i det erotiske Elements Udvikling, Forvikling og »saaledes
								endte det«, han var strax naaet nærmere det, som Hr. Svane aldrig vilde sige!Aftenen til Soiréen kom; Klokken ni indtraf endeel af Selskabet,
								Andre Klokken ti, halv elleve. Der var smaae Stuer, altfor mange
								Mennesker; Diplomater, Fruer og - Thorvaldsen ikke at glemme. Trykket op paa hinanden stod
								man; her var meget varmt og inderlig kjedeligt. Italienerne skulde
								synge, sagde man; Tenoristen Ciaffei vilde
								komme. Lysene straalede, Kammerherrindens Øine straalede. Niels Bryde fik det venligste Smiil; »monsieur l'étudiant!« var Velkomstordet.
								»Hilsen fra Zemire!« dette var ogsaa det
								eneste Stykke Conversation, der tilfaldt ham, og efter det kunde han
								jo ikke dømme om Aandrigheden. Sang fik man ikke, men Salater og
								daarlig rød Viin. Den egentlige Aabenbarelse af Hendes Naade viste
								sig først et Par Dage efter.Niels mødte tilfældigviis Kammerherren lige
								udenfor dennes Port; Fruen, som sad ved Vinduet, modtog og gjengav
								en Hilsen, og da Gemalen spurgte vor unge Student, om han vilde
								træde op med, - en Takkevisit vidste Niels at han skulde gjøre, - fulgte han med og
								saae og opfattede den naadige Frue, som eengang ved Ungdoms
								Trylleri, ved hele sit Ydre, havde sat Hjerterne i Flamme, ja
								- var engang Hr. Svanes »stadige
								Tanke«. For at vinde hende vilde han ogsaa paa Aandens Vinger
								tilveirs, gjøre Opfindelser, ikke gaae den almindelige Vei, thi den
								mægtede ikke at føre til Besiddelsen af Skjønhedens Fee; men hele
								Fortryllelsen hos denne laae i det Ydre, nu var det gaaet, det Indre
								var blevet. Smilet, der klædte hende som ung, havde udvidet sig med
								Smilehullerne; de krøllede Cendrillon-Lokker klædte ikke længer den
								ældre Matrone, og det Væld af Ord, hun havde, og ansaae for
								Veltalenhed, skyllede hver Tanketraad bort. Hun var af dem, der ere
								saa  rige paa Talestof, at
								Talen egentlig bestaaer ligesom af CapitelOverskrifter, korte
								Sætninger, der ikke blive videre udførte.Et godt Kobberstykke af den sextinske Madonna i Dresden hang paa
								Væggen og gav den første Taletraad; Hr. Bryde havde seet Originalen, altsaa reist, hørte hun.»Det er deiligt!« sagde Fruen, - »og Hotellerne!
								- Elegance! - Fløiels Sophaer! - som
								man er vant til! - - Berlin! -
								Dresden! - - ja, men Venedig! det er min By!
								- Vand! - Maaneskin! - Paladser!
								- Marmor lige til Kjældertrappen! - De gamle
								Doger! - man føler dem! - - og saa
								Schweiz! det er nu ganske anderledes! - var der ifjor!
								- oppe i Skyerne! - god Landevei! -
								svimlende! - jeg faldt paa mine Knæ! - og dog er
								jeg ikke længer ung enthusiastisk Pige! - Guds Almagt!
								- man maa reise! - reise selv! -
								ellers har man ikke været paa Reise!«Niels Bryde fik slet ikke Lov til at svare
								et eneste Ord; der blev først en Pause, idet Zemire løftede Hovedet fra sin lille Kurv og syntes at
								kjende Hr. Bryde.»Deres »»Schützling««! sagde hun. »Zemire! - intelligent!
								- Menneske-Tanke! - Soiréen!«Saaledes gik det i et fort over en halv Time; og Zemire laae paa Skjødet og dreiede sig, og Hr. Bryde vendte og dreiede sig; det var som om
								han fik et Conversations-Douchebad. Der taltes om Alt; men det var
								som en Strøm af Hakkelse. Niels Bryde havde
								en Susen i Hovedet, som om han havde kjørt i Stormvind paa et
								brusende Locomotiv; taknemlig kyssede han Fruen paa Haanden, da han
								fik Lov at slippe.»Hun er rædsom!« sagde han til Hr. Svane, der
								vist vilde have sagt det samme, om han nu havde kjendt hende. Det
								var fem og tredive Aar siden at han stod med i Beundrernes Række og
								blev bemærket og nær var blevet den Lykkelige, som Kammerherren
								blev; da saae Hr. Svane med Ungersvendens
								forelskede Øine, og da var hun yndig - Alt hvad hun sagde
								blev Musik. Tiden sondrer og klarer; men Hr. Svane var ikke kommet til Klarhed, og bar sin Hemmelighed
								som et Mysterie, en deilig Drøm, aldrig opfyldt, og det var hans
								Lykke - dog han vidste ikke sin Lykke, anede den ikke!III.Saaledes var nu Niels Bryde.Brevet fra Bodil, det hun hiin Aften skrev ud
								af sit Inderste i Sorg og Kjærlighed, gjorde et godt, et dybt
								Indtryk paa Broderen; han følte en Trang til kjærligt igjen at mødes
								med hende i Tanker og Anskuelse, at komme til en større Tilnærmelse,
								og i denne Stemning, hvori den gode Natur hos ham havde Overmagten,
								skrev han et Brev, det Følelsen tilsagde ham; vi ville deraf
								fremhæve et Par Linier, som vilde have gjort Bodil vel, vare de naaede til hende.»Tro mig,« skrev han, »jeg forstaaer saa godt din Sjæl og Tanke! Du
								er langt kjærligere, langt mere god, end jeg er eller nogensinde
								bliver i denne Verden, hvis Strømninger i Ondt og Godt fare gjennem
								mit let bevægede Sind. Din Tro er dig en Skat, og jeg veed, den er
								en Guldmønt; taabeligt er det af mig, at stride om Præget paa den.
								Tænk dig, hvad der maaskee er Tilfældet, at jeg maa samle fra alle
								Dybder i Naturen for at finde den Rigdoms-Sum, der er liig i
								Betydning med din, og muligt naaer jeg ikke, i Alt hvad jeg søger og
								samler, at vinde den Rigdom, Du alt har i din Guldskat!«Det skrev han, og næste Morgen læste han det Skrevne igjennem og
								fandt, at han havde gjort en Indrømmelse, den, ikke at være paa det
								Klare, at have viist sig sygelig og vaklende; et »Kjærlinge-Brev«
								havde han skrevet, og rev det itu. Han skrev et andet, et livligt,
								klogt, det skulde synes saa, med henkastede Yttringer om, hvor
								særdeles hans Videnskab tiltalte ham, og at han havde valgt den
								rette og for sig eneste rigtige Vei.Brevet var særdeles vel skrevet, men Hjerteslaget hørtes ikke deri,
								det Bodil lyttede til og paa det hun byggede
								Gjensyn og Fornyelse af gamle, kjære Dage. Dog den Sindets Ligevægt
								og Sikkerhed, hans Skrivelse frembar, var iøvrigt ikke hos ham;
								medfødte og fast indgroede Forestillinger, som han selv kaldte dem,
								skjød tidt pludselig frem, ligesom Svampen i nye Bygninger, og det
								stærke Bjælkeværk, Videnskaben havde reist, truede med at styrte
								sammen. Bodil vilde have sagt, at det var
								Guds Stemme, der  varede
								ham og kaldte. Mere og mere stærk blev Trangen efter at vide og
								forstaae; han fordybede sig i Læsning mangen Nat til Dagningen brød
								frem, og Madam Jensen, der mærkede det,
								meente, det gik aldrig godt - man maatte ogsaa kunne blive
								Præst uden saadanne Anstrængelser.Mere og mere modstillede sig for ham Riget af denne Verden og Riget
								af hiin. Ved Anatomien, der særlig interesserede ham, og som han
								hørte med Tænkning, saae og forstod han, hvorledes vort dyriske
								Legeme dannes af smaae Celler; den ene springer ud fra den anden,
								alt Liv kommer herfra. I sin Beskuen tabte han sig, som saa Mange, i
								Studiet eller Beundringen af de enkelte Celler, og stillede sig ikke
								udenfor det Hele i sin Tanke-Sammensætning, tog ikke Lærdommen som
								selv det mindste Fugleæg giver. Ogsaa der udvikler sig Celle af
								Celle; hver brister og forandrer sig, og hvor for det almindelige
								Øiesyn viste sig en lang sort Stribe som en Gaaen til Grunde,
								opdager Forstandens Blik en Overgang til noget Vigtigere, Striben
								bliver Rygrad; mod en høiere Udvikling skrider det fremad, der
								kommer Pulsslag, der danner sig en Skabning, den levende Fugl.
								Gjennem Tilintetgjørelse kommer frem en høiere Tanke; Alt er
								forudseende, viseligt betænkt, lige til indeni Ægget den lille,
								skarpe Tand foran paa Kyllingens Næb, som den bryder den haarde Skal
								med, og derpaa mister. Niels Bryde var endnu
								kun ved Cellerne - og Mange komme ikke videre.Han havde fornummet Electricitetens Magt til at frembringe alle
								Sandse-Fornemmelserne, Prismaformer for Øiet, Toner for Øret,
								Varmevexel for Følelsen o.s.v.; Sandserne vare reducerede til
								electriske Strømninger. - Organet og Livskraften kunde
								være et og det samme, og idet han antog det, maatte han erkjende, at
								med Hjernens Tilintetgjørelse maatte Sjælen døe; »med Organets Ophør
								slukkes den Phosphor, der tændtes fra Fader og Moder, og gik over i
								de Celler, som kunstig danne vore Lemmer.« Uger, Maaneder giede hen
								i Granskning og Læsning; det kjække Ungdomssind gjorde mangt et
								dristigt Tanke-Experiment, og før Aar og Dag var omme, havde Niels Bryde bragt det saavidt, at han for
									»Troens rare Klenodie« havde tilbyttet
								sig hvad i vor Tid en berømt Lærd kalder: »den rene Forstands Fad
								Lindser«.I sin Menneskenatur følte han Gud incarneret; Ungdomssindet, Sjæls-
								og Legems-Friskhed gjorde ham kjæk; hans Valgsprog blev den stoiske
								Læresætning: »adlyd dig selv!« han følte Ungdoms-Mod, Sundhed paa
								Legem og i Sjæl, Gud selv blevet legemliggjort i hans Menneskenatur.
								Men der kom ogsaa Øieblikke, hvori der foer store Blink gjennem
								Sjælen, i hvilke Trang var efter at optage i sig alt Godt og Stort;
								der var en Kamp, som den Bibelen siger os mellem Engelen og Jakob.
								Han erkjendte i Mennesket Høidepunktet af Naturkræfterne, af
								Verdensaandens Kraft, og dette Høidepunkt, i selve hele
								Menneskeheden, blev paa en anden Tanke-Strømning næsten
								forsvindende; i Verden, vidste han jo, er altid samme Maal i Alt;
								Jorden taber ikke et Gran af sin Tyngde, ogsaa i Menneskeheden
								bliver Ondt og Godt lige til alle Tider; Dannelse, Humanitet,
								Religions-Indvirkning fordrer den ulige Fordeling, en synkende og
								stigende Bølge er det, hvori Menneske-Atomet lever, henkastet, et
								Perpendikelslag i Evigheden.Det var ikke Forfængeligheds-Overmodet, men en Overvurderen af
								Menneskenaturen, Guden i sig, som han kaldte det, der
								experimenterede, og lod ham troe, at han kunde løfte sig over sig
								selv, holde sig oppe uden Udødeligheds-Haabet, ja uden - Gud; freidig synge:»Ich hab' mein' Sach' auf Nichts gestellt. Juchhe!«Disse Bevægelser i det gjærende Gemyt hos vor unge Præste-Apostat,
								var Resultatet af hele to Aars Læsen, Tænken og Tumlen. Ved det
								første Aars Slutning var imidlertid allerede første Examens Halvdeel
								fortræffelig taget, anden Halvdeel tog han Aaret efter, og den
								practiske Prøve med Udmærkelse. I Dygtighed stod han høit mellem de
								andre Studerende, og i aandelig Udvikling over de Fleste.To Aar var gaaet siden Niels Bryde sidst
								besøgte Hjemmet derovre paa Heden, Breve, men kun mellem ham og Bodil, vare vexlede, og i den senere Tid
								sjeldnere. Han var hendes stadige Tanke; et Gjensyn, en Forsoning
								havde hun haabet i denne Sommer,  idet de Gamles Guldbryllup da feiredes; han
								vilde da komme, Præstemoder var ogsaa forvisset herom, for han var
								»et godt Barn«. Men han kom ikke; et Brev til Japetus Mollerup selv udtalte smukt og lykønskende hans
								Deeltagelse ved denne Festens Dag; dog Skrivelsen gjorde et
								forstemmende Indtryk, Japetus viste den til
								Kone og Datter, lagde den saa hen og svarede ikke med Brev igjen.
								Meer og meer vendte den Gamle ham Ryggen i Vrede; Moder sørgede
								derover, men hun forvandt det igjen, da hun syntes, at Fader ikke
								tog sig det saa nær; Bodil bar det
								smerteligere og altid, hun elskede den kjære Pleiebroder, undskyldte
								ham saa godt hun kunde, og saa meget hun vovede det, for de Gamle,
								hvis Fest feiredes af Venner rundtomfra og hele Menigheden.Ogsaa Niels fornam ved den Tid en smertelig
								Følelse; havde »Fader« kun skrevet ham et Par Ord til, udtalt, at
								man ventede ham derover, han var ganske vist kommet. Nu ihjelslog
								han dette Nagende, sagde sig selv, at han ikke passede for dem
								derovre; han kunde jo heller ikke forlade Byen, han havde sin Examen
								at læse til, havde Informationer at besørge; skriftligt vare jo de
								Gamle lykønskede, hermed var det i Orden.Ikke at bringes ud af sin jævne gode Stemning var Pligt mod sig selv;
								er man nu paa det Høidepunkt, at vort Jordliv er vor Tilværelses
								afsluttede Hele - dertil havde han allerede løftet sig,
								- da bliver rigtigst Epikurs Læresætning: nyd og vær glad!
								Nydelsens Brønd er imidlertid dyb, den har Kilder, hvor Aandens Viin
								sprudler, ligesom den ogsaa gjemmer i sig den laveste Bærme. Kjend
								Alt og vælg det Bedste, sagde Niels Bryde
								til sig selv, men det Bedste var tidt kun det, som Stemningen gav
								Navn af det Bedste.»Solon-Diogenes« saae han aldrig noget til,
								han var i de to sidste Aar forsvundet for ham; hvorvidt iøvrigt de
								To nu vilde have fundet Interesse i hinanden, er uvist. Imidlertid
								var Niels Brydes Bekjendtskab, Kredsen af
								»Goddag- og Farvel-Venner«, meget udvidet; man kunde sige om dem med
									Goethe:»Wären's Bücher - ich würde sie nicht lesen.«Snart saae man ham vandre med den eller den unge eller ældre
								Kammerat, tidt Mennesker, der syntes aldeles forskjellige fra ham,
								det var ikke let at udfinde Berøringspunktet; Hr. Svane udtalte sin Forundring, og Svaret, han fik, var vel
								forklarende, men øst af Ungdoms-Overmod, der paa dette Livs Stadium
								var Hovedstrømningen i Niels Brydes
								Characteer.»En begavet Natur, det er deres Ord, at jeg er en saadan, og en sand
								aandelig Pjalt kunne ved Leilighed ypperligt gaae i Spænd; thi selv
								hos den meest Betydelige er der noget af Pjalten, og dette Noget er
								da Berøringspunktet. Prinds Henrik maatte
								have sin Falstaf, der var et Hjørne, hvori
								de to Skikkelser mødtes. Desuden - dog jeg anvender det
								ikke her paa mig selv og mine Gangkammerater - men det er
								verdensanvendelig, troer jeg, at ligesom mangen En holder sig en
								Hund eller Papegøie, han virkelig faaer kjær, saaledes kan man ogsaa
								samle sig Venner, som man i deres mindre Begavelse mødes med
								- netop kun i Udskeielsen, saaledes som vor Natur og
								Stemninger forlanger det!«Niels Bryde var virkelig saa ganske begavet
								med alle menneskelige Stemninger, at han paa Lidenskabens Glatiis
								godt kunde gjøre meget farlige Svingninger; men hvad der holdt ham
								sikker - vi tør ikke i hans Nærhed kalde det »hans gode Engel«, men hellere, hvad han
								selv vist vilde kalde det, - var hans »Skjønheds-Sands«.Det Indblik, Julius Arons havde givet ham i
								Hamborg-Mysterier og i sit unge østerlandske Hjerte, fik han ogsaa i
									Kjøbenhavn og i sig selv; han kunde paa
								en Maade sige med Holbergs Chilian: »Ligesaa
								hos os!« og dog ved Nærmeisen af »Elverpigen« gik det Niels Bryde som i Walpurgisnat Faust, der træder ud af Dandsen med den
								Skjønne, thi:»Ach! mitten im Gesange sprangEin rothes Mäuschen ihr aus dem Munde!«Det Skjønne hævdede hos ham sin Ret.De meest ophøiede Tanker og de allerlaveste mødes. Det rene Sollys
								berører det fede Dynd.»Lysteligt er det at see fra Bjerghøiden ned paa den friskblomstrende
								pontinske Sump,« sagde han; »jeg fornemmer altfor ofte en Lyst til
								at styrte mig ned i det frodige Grønne, men idet jeg fyldes af denne
								Lyst, kommer en Luftning, der minder mig om Sumpen, og jeg styrter
								mig ikke. Kald ikke det Dyd! dette er ikke noget Stort af mig, det
								er kun et Omsving, en modstridende Vibreren i Nerverne. Jeg er
								derved slet ikke tryg; jeg faaer maaskee en Svimmel og styrter fra
								Høiden. Kun saadan er der Fare for mig, som for Enhver; Svimmelen
								kan komme i Morgen, i Dag! - Feighed vilde det være, at
								undgaae Bjerghøiderne, af Frygt for Faldet!«Hans »Skjønheds-Sands« altsaa holdt ham oppe, og dertil kom det
								Fremblik, Forstandens Øine saae med; han fandt Skytsengle der, hvor
								Mængden kun saae de fordærvende Magter. »Maadeholdenhedens Vei fører
								til Velværen!« var Mindelsen, den usynlige Haand skrev paa Væggen
								for ham i hans Epikur-Tempel. For at holdes paa denne Vei, see vi
								for os opstillet Vellyst, Fraadseri, Drukkenskab, alle onde Laster,
								som varslende Aander, der slaae med Svøber hver som forlader Veien,
								og følger dem ad Stien til det dybe, dræbende Sumpland, hvor
								Menneske-Maskinen voldelig sønderbrydes.Niels Bryde fornam det og gik freidig sin
								Vei - vi ville i Tiden see, hvorhen den fører, for
								Øieblikket følge vi ham i Besøg.IV.Goethes »Faust« og Esther.En Formiddag, man regner denne i Kjøbenhavn efter Husets Spisetid, selv om Middagsmaden
									først frembæres Klokken sex om Aftenen, kom Niels Bryde for at aflægge Besøg hos Familien Arons; Alle her vare ude, undtagen
									Bedstefaderen og lille Esther, som den
									yngste af Døttrene endnu kaldtes, uagtet hun havde fyldt sytten
									Aar; hun sad alene i Stuen, saa fordybet i en Bog, at hun slet
									ikke mærkede, Nogen traadte ind. Hr. Bryde gjentog sin  Hilsen, hun foer ganske forskrækket op, blev blussende rød og
									saae med sine store, sortbrune Øine forvirret paa ham.»Det er kun mig,« sagde han; »kan jeg saaledes forskrække Dem?
									- Hele Huset er nok ude i Dag?«Hun besvarede det med Ja, men var synlig forlegen; han troede at
									bemærke, at hun søgte at skjule med sit Lommetørklæde Bogen, hun
									havde læst i.»Jeg forstyrrede vistnok i en meget morsom Bog?« sagde han.»Morsom!« gjentog hun, »det kan man vist neppe kalde den!«»Tør jeg see den?«»Nei!« det blev ikke uvenligt sagt, men med en Bestemthed, der
									viste, at Esther meente det. »Jeg skal
									sige Bedstefader, at De er her!« vedblev hun og smuttede bort
									med sin Bog.»Ja, hvad har hun læst i!« sagde den gamle Bedstefader, da siden
										Niels Bryde spøgende talte derom, og
									- meente, at alle Romaner ikke kunne læses af unge
									Piger.»Det har neppe været en Roman,« sagde den gamle Mand, »snarere en
									lærd Bog, eller maaskee - det nye Testament!«»Ogsaa det læser hun!« udbrød Niels.»Ja, Jeg har engang overrasket hende dermed. Hendes Læsning er
									saa ganske forskjellig fra alle andre unge Pigers; men jeg er
									vis paa, hun bliver aldrig uden ved et reent Væld!«Esther læste altsaa ogsaa det nye
									Testament; men var al denne særegne Læsning den unge Jødepige
									sund og naturlig? Den gamle Bedstefader, saa orthodox i sin Tro,
									havde ingen Angest for hende.»Det var ikke det nye Testament, jeg læste,« sagde hun selv en
									Dag fortroende til Niels Bryde, der med
									Flid havde ledet Samtalen derhen, idet de vare ene. »Hvorfor
									skulde jeg blive forlegen ved, at De saae mig læse deri! Det var
									en ganske anden Bog. De vilde maaskee have leet af at jeg saa
									ivrig læste den, da jeg vistnok ikke ret forstaaer den; men jeg
									har dog en stor Glæde af at læse den!«»De maa jo forstaae Bogen, dersom De har Glæde af den!«»Jeg forstaaer den ikke, som De, som Andre der vide Mere end jeg;
									men jeg fornemmer, at den er saa riig, saa dyb, den er som et
									heelt gjennemlevet Liv - ja, jeg har ikke Udtrykket
									for den!«Hvor forundret blev han, da hun nævnede Bogen: Goethes »Faust«.»Første Deel kan De vist have megen Glæde af, den er et
									sammenhængende Heelt, hvor Gretchen
									staaer »»gerichtet«« og »»gerettet««. Anden Deel derimod er som
									en Komet-Hale, der breder sig og forsvinder; der er ingen
									Sammenhold, ingen dramatisk Traad, ingen fortsat Historie. Goethe er blevet gammel!«»Har De nylig læst den?« spurgte Esther.»Nei, ikke i flere Aar; jeg blev kjed af disse Maskeoptog og alle
									disse Allegorier. Den egentlige Heelhed i Compositionen hører op
									med første Deel!«»Just ved at anden Deel kommer med,« sagde Esther, »synes mig at det bliver, hvad De kaldte det,
									en heel Historie; jeg er ikke færdig med den, før jeg ogsaa har
									læst den sidste Deel!«»Ja det kan man ganske rigtigt sige om enhver Bog i to Dele,«
									udbrød Niels Bryde leende, men dog saa
									godmodigt, at Esther ikke tvivlede paa
									hans gode Villie og Ærlighed, idet han vedblev: »Jeg maa reentud
									tilstaae, jeg kan slet ikke huske den, men det veed jeg, at den
									forekom mig saa løs, saa svævende, det var mig ikke muligt at
									finde Handlingens Gang i anden Deel; har De fundet nogen? jeg
									ikke! og Læsningen har ikke givet mig Lyst til at læse Bogen om
									igjen!«»Ja saa vil jeg ikke kunne bringe Dem til det,« sagde Esther; »men jeg savnede ikke Handling
									og en fuldstændig Slutning!«»Hvad har De da faaet ud deraf? Lader det sig sammentrængt give
									som i et heelt Billede? Jeg kan ikke troe det.«Esther blev igjen rød, men der laae
									noget Bestemt og Roligt i hendes Blik: »Jeg har ikke forsøgt at
									fortælle, at sætte ud fra hinanden den hele Handlings Gang, men
									det maa man kunne!«Der havde altid hos hende viist sig, netop mod Niels Bryde, en Hengivenhed, en Tiltro, som til ingen
									Anden af de Nærmeste; kun med ham alene vilde hun saaledes som
									her kunne indladt sig om det Læste.Ham var det gaaet som de Fleste, og som han selv tilstod det, han
									havde kun bladende læst Faust anden
									Deel; han bevarede et storartet Indtryk af første Afdeling, der
									i Form slutter sig nær Dramaet og Tragedien, og derfor ogsaa har
									faaet sin Plads paa den  tydske Skueplads. Han fandt i denne Deel af Digtningen:
									Stræben, Kamp, Kjærlighed og Fald. Faust's og Gretchens Historie er
									den dramatiske Traad, der slutter ved hendes Død. -
									Selv første Deel traadte frem som Fragment, og gjennem Aaringer
									udviklede den sig i hele sin nuværende Skjønheds Fylde; anden
									Deel fulgte endnu mere stykkeviis, een Scene krystaliserede sig
									efter den anden, »ist fortzusetzen« stod der, men om den vilde
									blive det, om den kunde det, var et let gjort Spørgsmaal, som
									man ikke engang ventede Svar paa. - Naar man seer den
									herlige Herkules-Torso i Vaticanet, er det os strax klart, den
									har været et fuldendt Kunstværk; men anderledes staae vi foran
									en Digtning, der gives os lidt efter lidt, kun som enkelte
									Stykker af en heel Kjæmpe-Statue; veed man nu, at Mesteren alt
									gaaer op i Oldingsalderen, saa er den Tanke saa rimelig: vil han
									kunne fuldende sit Værk, give med Ungdoms-Friskhed og
									Genialitet, som Gubbe, hvad i Ynglingsaarene tænktes i
									Inspirationens Øieblik? Men det er lykkedes, dristigere, dybere
									og rigere end vi forestillede os det. Niels
										Bryde havde tænkt mageligst: det er ikke lykkedes! Hans
									Tankeflugt var blevet hildet i den første Acts Allegorier og
									Maskeoptog - nu derimod fik han, ligesom ved den klare
									Barne-Sjæls Speil, at see hele det store Omrids af denne
									Genialitetens Kjæmpeskikkelse, blev grebet af den og følte Trang
									til at see med egne Øine og optage i sig mere end kun et
									Speilbillede.Det vilde være let og hurtigt, her at sige: Esther gav ham klart og beskueligt Sammenhængens
									Traad, hele Historien, Omridset af Digtningen; men de, som ikke
									bedre, end Niels Bryde dengang, have
									læst deres Faust eller erindre samme,
									ville høre og fornemme, hvorledes han gjennem Esthers Fortælling samlede i sig Digtningen. Det er
									ikke hendes Ord, men Klangen af dem, som han fornam den, vi
									høre, og vi ville forstaae hans Interesse for hende, denne
									særegent rigt begavede Natur, der i sit stille, dybe Sind alt
									havde optaget saameget af Tænkernes og Digternes
									Aands-Efterladenskab. Et Indlæg af Betydenhed, idetmindste for
										Niels Bryde, blev i hans
									Livshistorie denne Time og hvad her rummes paa et Par Blade:Goethes Faust, anden Deel.Første Act viser os »Faust ved Keiserens Hof«; Narren der er forsvundet,
									men Mephistopheles indtager hans Plads
									og tilhvisker Hoffets Viismand, Astrologen, Kløgtens Ord; Faust
									skaffer Penge tilveie i den tomme Statskasse, skaber Hoffet
									Carnevals-Liv og Lystighed, hvori Keiseren optræder som den
									store Pan og Faust som Rigdommens Gud,
									uddelende sit Guld, men dette er en ond Sæd, i den er ingen
									Velsignelse. Keiseren forlanger ny og anden Underholdning, vil
									at Faust ved sin Kunst skal fremkalde
									Oldtidens Skjønheds-Par, Helene og Paris. Faust møder heri Modstand hos Mephistopheles, der dog tilsidst giver
									efter og rækker ham Nøglen til Dødens Rige, hvor »die Mutten boe i det Tomme,
									Grændseløse, Forsvundne. Et Hof-Skuespil skal det blive; høie,
									fornemme Gjester indbydes paa Keiserens Slot, hvor Theatret er
									reist, Tilskuerne samlede; Mephistopheles tager Plads som Souffleur. En arrangeret
									Forestilling er det kun man venter, og det er noget langt Mere.
										Faust hæver den antike Skjønhed frem
									i den romantiske Tid, men forelsker sig i Helene, ved hans Omarmelse exploderer Alt, han kastes
									bevidstløs til Jorden, hvor i Tumult og Mørke Mephistopheles griber ham.»Da habt ihr's nun! mit Narren sich beladen,Das kommt zuletzt dem Teufel selbst zu Schaden.«Anden Act giver os Faust's Drømme-Tilstand, den vi føres ind i gjennem
									Omverdenens Virkelighed; vi ere igjen med Mephistopheles i Studerekammeret, der staaer
									uforandret som vi saae det i Digtningens første Deel, kun at Alt
									er bedækket med Støv; Pennen, Faust
									forskrev sig med, ligger henslængt paa Gulvet, en størknet
									Bloddraabe sidder i den. Mephistopheles
									kaster om sig Faust's gamle Pels, Krybet
									i den springer og slaaer ud i lysteligt Chor. »Der Schüler«, hvem vi kjende fra første Deel, ydmyg,
									beskeden, lyttende til den store Mester, der belærte ham og
									skrev i hans Stambog, kommer nu som Baccalaureus, langt videre skredet frem end Mephistopheles tænkte. Han har stillet
									sig: at blive som Gud; han er saa vidt i sin Viden, at uden hans
									Villie tør Djævelen 
									ikke være til. I Laboratoriet arbeider Wagner, og ved Stoffernes Sammensætning skaber eller
									krystalliserer han et Menneske: Homunculus, der netop faaer Liv idet Djævelen træder ind.
									- Hvor er den Lille klog, morsom, kundskabsviis, og
									dog endnu kun halv Menneske; der mangler Noget, derfor maa han
									blive i sit Glas, kun der finder han Ligevægt; han er ikke
									engang heel legemlig, og det vil han være; han tænker paa sig
									selv og paa Faust, der hviler i
									Drømme-Tilstand, byder Mephistopheles
									tage paa sin Kappe den Sovende; Homunculus flyver lysende foran og fører dem til den
									antike Verden, Hjemlandet for Faust's
									SkjønhedsSands: hen til den dassiske
										Walpurgisnat. Her oplives Faust
									og henrives i Begeistring, thi her er Grækenland, denne Luft har
										Helene aandet; Sphinxen minder om
										Oedip, Sirenerne om Ulysses; han spørger om Helene, og Chiron tager ham paa sin Ryg, engang Helenes Sæde, og bærer ham til Æsculaps Datter, der fører ham til de Dødes Rige.
									Jorden ryster, Seismos hæver sig,
									løftende de dybe Grunde, Guld og Skatte rulle frem, det bruser
									og risler, Pygmæer, Daktyle, Ibykus' Traner mellem hinanden;
									Gravens Lamier hvirvle i Dands om Mephistopheles *dolgoeO* Middelalderens Djævel, der
									ikke strax kan føle sig hjemme paa classisk Grund, dog snart
									kommer han efter, at i Skjønheds-Landet findes alt det
									Flaggermuus-Vampyrskab, som rører sig i hans Levetid, og han
									kurer nu til de væmmelige Lamier og de hæslige Døttre af Chaos.
										Homunculus iler her mod sit Maal: at
									blive mere legemliggjort. Ved Havets Fest, i den ægiske Havbugt,
									siger Proteus ham, at han kun halvt er
									kommet til Verden, han maa ud af det omsluttende Glas, kaste sig
									i det uendelige Hav, og der gjennem tusinde Former bevæge sig
									fremad til at vorde heel Menneske; han følger dette Raad, og
									knuses mod Thronens Muslingskal i Havets og de andre Elementers
									Jubel ved Galathees og Nereidernes Fest.Tredie Act er i Sparta; vi ere der i Menelaos's Slot, hvor netop Helene
									med en Skare fangne Trojanerinder er vendt tilbage til de
									Rigdomme, hun forlod, og som hendes Gemal forøgede; han har ført
									hende hertil, men paa hele den lange Vei talte han ikke et Ord
									til hende, han viser sig heller ikke, hun veed kun hans Bud, at
									Alt her skal være beredt til en Offring. Phorkyas, Slottets gamle, graae Bestyrerinde, træder
									heftig op mod sin Frue, saa Chorets  Vrede vækkes derved. Phorkyas forkynder Menelaos's
									Villie: Offeret er Helene selv; denne
									forfærdes, spørger om Raad og Udvei, den Gamle veed kun een.
									Hiinside Floden Eurotas har en mægtig
									Fremmed, det er Faust, reist en Borg,
									til ham skal Helene tye; derhen, paa
									Taageskyer, bæres hun med sit Følge og modtages som Herskerinde.
										Menelaos med sine Krigsskarer
									stormer frem, men forjages ved Trylleriets Magt. Nu sværme,
									elske, og aande lykkeligt med hinanden de To, Helene og Faust, den antike
									Skjønhed og middelalderlige Romantik. I deres Omfavnelse jubler
									og synger det deiligste Barn, Euphorion:
									han er deres Lykke, Glæde og Angest; thi han hæver sig som Ikarus, og snart synker hans jordiske
									Deel i Graven, hvorfra den tilraaber Moderen at følge ham; hun
									adlyder, men hendes Skjønheds Gevandt bliver tilbage, og opløst
									i Skyer bærer det Faust derfra, mens
									Choret gaaer over i Natur-Toner og -Syn. Da reiser sig
									kjæmpestor Phorkyas, det er Mephistopheles, hans Gjøglemagt
									oprullede det Hele.Fjerde Act stiller os igjen ind i
									Virkeligheden, hen over Faust's Drøm;
									Skyerne bringe ham tilbage til Hjemmets Bjerge, til Keiserens
									Land; han vaagner, kraftig og stærk, føler Drift til at handle,
									udrette noget Dygtigt, hemme Havets ødelæggende Bølger, lade
									Aandernes stærke Magt virke; men hele Keiserens Rige er
									henfaldet i Anarchie, en ny Regent valgt. Faust slutter sig til Sandhed
									og Ret, og paa hans Bud maae, ved Mephistopheles, Naturkræfterne, som
									tjenende Aander, virke i det Godes og
										Sandes Tjeneste. Keiseren gjenvinder
									sit Rige; uddeler nu Magt og Værdighed til de Udkaarne, sidst
									kommer Geistligheden; Erkebispen udtaler, at onde Magter have
									skaffet Seiren, det maa afsones, en Kirke bygges her paa Stedet;
									Dal, Eng og Marker skjænkes Kirkens Tjenere; Meer og altid Meer
									forlange disse, tilsidst sluger Geistligheden saa godt som det
									hele Rige.Femte Act. Efter Livets lange Omfærden
									kommer en Vandrer til Hjemmet, hvor i Hytten to Gamle boe i
									Lykke og Tilfredshed; de ville ikke ombytte dette Sted for det
									prægtigste Gods, som den mægtige Faust
									har tilbudt dem, idet at deres Hytte lukker ham Udsigten fra
									hans rige Slot. Ved hans Kløgt og Magt er Havet her blevet
									inddæmmet, Enge og Skove vundet, Byer have reist sig, Meget er
									udrettet; men i den Tid er Faust blevet
									en  gammel Mand,
									mægtig ved Lykke og Rigdom, og dog ikke mægtig til at faae
									Hytten dernede bort. Mephistopheles
									lover ham, at det skal skee, og at de Gamle ville bytte om med
									et bedre Sted. Morgenluftningen vifter en brændt Lugt, Hytten er
									afsvedet, de Gamle indebrændt; Faust
									forfærdes, thi saaledes vilde han det ikke. »Det kommer paa dit
									Regnebrædt!« siger den Onde til ham. I Natten nærmer sig nu til
									hans Slot fire aldersgraae Qvinder: Mangel,
										Brøde, Sorg og Nød. Der er ikke
									Sted for dem; men Sorgen slipper med dem gjennem Nøglehullet og
									sætter sig hos Faust i det rige Huus;
									han føler Smerte og Savn, hun aander paa hans Øine og han bliver
									blind; men indeni ham klares det, og han kalder sine Folk til
									Arbeid og Virken; de giftsvangre Sumpe lader han aflede og
									udtørre, Landet, der vandtes ved Inddæmning fra Havet, opdyrkes
									til frugtbare Marker. At staae paa fri Grund med et frit Folk,
									blev hans Livs Ønske, og i Opfyldelsen heraf er det forbi med
									hans Jordiske. Mephistopheles med sin
									Djævlehær vil gribe den bortflyvende Sjæl, men i samme Nu
									nedsvæve himmelske Hærskarer; ved dette Syn faaer Mephistopheles hele Kattens Lystenhed
									efter Fuglene; Englene ere ham saa »appetitlige«, han vil gribe
									dem, og i denne Drift glemmer han et Øieblik sit Sjælebytte;
									duftende Blomster regne ned rundtom ham, den onde Magt mægter
									ikke at bortblæse disse himmelske Roser, de brænde sig fast i
										Mephis topheles; men heel djævelsk
									er hans Natur, den lader sig ikke udbrænde, ikke luttre; han
									skyder det af sig som et Hjobs Legeme; under denne Bortstøden og
									Krympen have imidlertid Englene ført bort med sig Faust's udødelige Deel, og Helvedsaanden
									maa i afmægtig Haan synke til Dybet. Anachoreternes Sange høres,
									de i Fødselen døde Børn svæve gjennem Jordens Egne,
									Verdens-Naturen vises og forklares dem; men de længes efter
									endnu større Skjønhed og svæve høiere op imod den. Aander af
									bodfærdige Qvinder hæve sig, og mellem disse er »Gretchen«, hun beder om at naae og
									belære sit Barn om denne Verden, endnu er det som blændet af den
									nye Dag; og efter hende, Kjærligheden,
									bæres Faust op mod Naaden. Faust har, som Menneske, i sit Jordlivs
									Stræben feilet, syndet, men gjennem det Skjønne, Sande og Gode løftede
									i Villien Sjælen sig til større Klarhed, derfor kan og maa den
									stige op til Naaden. baaret af Kjærligheden.Saaledes samlede sig ved Esthers
									Fortælling i eet Billed hos Niels Bryde
									Digtningen Faust; hun havde givet
									Traaden, Forbindelsen, forstaaet, langt over sin Alder, det
									Hele. Forundret saae han paa den unge Pige, der var af en saa
									usædvanlig udviklet, aandelig Natur, og vistnok ikke at
									sammenligne med Andre; ligesom der i Verden er flere sande
									Digtere end just dem, som bringe deres Tanker og Stemninger paa
									Papiret, saaledes er der ogsaa flere aandfulde Qvinder, end en
										Rahel, Fru Staël-Holstein, George Sand, men Livs-Omstændigheder
									stille dem ikke saaledes frem for Verden; tidt er det endogsaa
									kun Enkelte, i deres nære Omgivelse, som faae et Indblik i en
									saadan usædvanlig Natur. Hvor forskjellig var hun dog fra de to
									andre Søstre her i dette kjøbenhavnske, rige Huus; hvorledes gik
									det til, ja - hvorledes gaaer det til i
									Planteverdenen! man seer i Skovgrunden tidt en sjelden Væxt
									udvikle sig tæt ved de andre, almindelige Urter; det er de samme
									Jordstoffer, de Alle der have om deres Rod, den samme Luft, det
									samme Solskin, de indaande, og dog staaer denne ene Plante saa
									sjelden, saa ganske forskjellig.Vi have, hugget i Marmor af Jerichau, en
									ung Slavinde i Lænker; der er i Ansigtsformen noget saa aandigt
									Reent, der ligesom gjennemstraaler Stenen, en Skjønhed, ligesaa
									meget i Udtrykket som i Formen. Man skulde troe, at Kunstneren
									havde givet en Portræt-Statue af Esther,
									netop i den Alder, hun var; hertil kom nu de sortbrune,
									alvorsfulde Øine, som udstraalede Tanke og Phantasie; man følte
									sig gjennemtrængt af disse, og vilde maaskee have bevaret et
									Billed af stille Sorg, var ikke hele Aasynet ligesom løftet ved
									et lykkeligt Smiil, der forunderlig kjækt spillede om den fine
									Mund og var ligesaa talende som Øinene, der sagde: »jeg er tryg,
									jeg er glad paa dette rullende Livshav!«Fra denne Stund saae Niels Bryde med
									ganske andre Tanker og større Interesse end før paa Esther. Samme Aften endnu læstes Faust anden Deel, og Omridset deraf, som
									hun havde givet det, blev kritisk bøiet, og med Mandens Tænkning
									forstaaet.I Faust selv fandt han en Natur,
									beslægtet med sin egen; ogsaa han stræbte jo, kjæmpede og vilde
									kunne give sig hen, selv til onde Magter, dersom han ved disse
									kunde vinde Fodfæste, stige et Trin høiere. I Kampen for det
									Skjønne, Sande og Gode maatte  det Jordiske snuble, feile -
									men den udødelige Deel vilde tilsidst seirende leve! Goethe var humanitets-christelig, han
									tilhørte den antike Skjønheds Verden, var et Olymp-Menneske,
									løftet en Lysgrad høiere end den classiske Oldtids Viismænd,
									idet han stod bestraalet af Christendommens Sol.Den Interesse, Læsningen af Faust i dens
									hele Afrundelse vakte hos ham, gjorde, at Goethe, ligesom Shakespeare
									var det, i lang Tid blev hans vanlige æsthetiske Læsning; hos
									begge disse Digtere er Qvinden den forædlende Indvirkende, som
									hun er det i Verden selv. Der er en gammel Fabel, at Stormen med
									Magt vilde rive Kappen af Vandringsmanden; han svøbte sig
									fastere i den, da kom Solen med sine milde Straaler, Varmen
									gjennemtrængte ham, og han løste, løftede og henlagde villig
									Kappen; her er Solen Qvindens Magt, og den har alle store
									Digtere følt og erkjendt, derfor lyser Qvinden frem hos Shakespeare i Kong
										Lear, Coriolan, Viola, Kjøbmanden i Venedig, og
									saaledes ogsaa hos Goethe i Tasso, i Egmont,
									dog herligst i Faust, syntes det ham,
									hvor hun som Kjærligheden svæver foran
									til Naaden.Hvilken Betydning har ikke Qvinden! Niels
										Bryde tænkte deri saa vidt omkring: hans Moder, den
									ringe, fattige Kone, hvor levende erindrede han sig dog
									Udtrykket i hendes Øine, da hun stum og halv legemsdød sad i den
									lille Stue og han trykkede Bibelen, »Guds Mund«, som Barnet
									troede, til Moderens Mund; en Sum af Kjærlighed, en Moders hele
									Tankesum laae deri; han forstod, hvad hun engang havde været
									ham. Bodil, Søsteren paa Heden, hun, den
									trofaste, ærlige Sjæl, from og kjærlig; - han huskede
									saa levende hendes milde, trøstefulde Ord, da han miskjendt,
									krænket og vildtopbrusende laae forladt derude i Lyngen; saa
									mangt et Hjertens Træk af hende lyste frem, hun havde aabnet
									hans Øine for Naturens Skjønhed, selv paa Heden; hun den
									deeltagende Søster i gode og tunge Dage, endnu var hun vist tidt
									bedrøvet for hans Skyld, indsaae han, det kunde og vilde ikke
									gaae med ham og den Gamle.Hans Moder og Bodil - ja de To
									udgjorde det hele Gallerie af indflydelsesrige, herlige Qvinder
									paa hans Livsbane. Liden Esther,
									Jødepigen - hun skjød frem, interessant, endnu en
									Blomst i Knop; hvorledes vilde den engang heelt udfolde sig?
									Hendes  forstaaelige
									Program-Givelse af Digtningen Faust var
									mere end Ungdommens Hukommelses-Værk; hendes Leven i Bøgernes
									Verden, midt i det »flotte« Huus, midt i Hverdags-Sqvalderens
									Bølgeslag, gav Klang om den indre Dybde. Hvorhen gik vel der
									Tankens Strømning? Han var saa langt fra at ane det. Mangen
									Philosophs og Digters aandelige Efterladenskab havde hun optaget
									og gjort frugtbringende; men idet hans Opmærksomhed fæstede sig
									paa hende, var hun i Bortsvæven fra ham, der tidt i Selvets
									Forfængelighed ikke trængte til »Livets Ror«; Materialismens
									Strøm styrede til det Heles Ophav. »Troens
										rare Klenodie«, som han havde bortkastet, var hende
									Livets rigeste Skat; hun, Jødepigen,
									bøiede sig mod Korsets blødende Rose, Messias, Frelseren, om hvem det gamle Testaments Propheter
									og Skjalde sang, han, som fødtes, lærte og døde, for at hver den
									som troer ikke skal fortabes, men have det evige Liv!Niels Bryde og den israelitisk troende
									Bedstefader vare iøvrigt de eneste To, som ret opfattede og
									skjønnede paa det Eiendommelige hos Esther; Søstrene, især Rebekka,
									som gjaldt for det egentlige gode Hoved, der bestemmes efter den
									Vurderendes egen Aands-Formue, havde mere Øie for hendes Unoder,
									idetmindste een vidste Søsteren at fremhæve. Esther, naar hun sad til Bords, lagde altid sit ene
									Been op under sig og sad paa det.Amalia, den tredie Søster, havde sin
									Beundrer i Hr. Bruss, idet hun indtil
									Yderlighed sværmede for det Nordiske; og hvem var Hr. Bruss? en begavet, ung Theolog, stræng
									orthodox og kaad! - ja, det klinger underligt, men
									saadanne Naturer gives der; hos ham var Stemning af Nordens
									Storhed og dens Grønhed. Dette Nordiske hos ham interesserede
										Amalia, Storheds-Klangen vandt Esther, og hos Rebekka - ja, der var det denne Grønhed, som
									gjorde ham til et »udmærket Menneske«. Genial og triviel, en
									underlig Blanding af Modsætninger var han, sød og barsk, sejg og
									skjør; medens han viste sig fanatisk orthodox, og kun lod dem,
									der bare hans kirkelige Stempel, give Navnet rette Christen, fik
									hans Erke-Nordiskhed ham til, uden selv at forarges, at blande i
									Eet Christendom og Hedenskab, nævne som Een Christus og Balder, Djævelen
									og Loke, Himmeriges Rige og Gimle, Dommens Dag og Ragnarokr.Niels Bryde fornam mangen Stund, at
									dette særligt var til stort Anstød for Esther; men det undgik ham heller ikke, at hun med levende
									Interesse hørte til, naar Hr. Bruss med
									Liv og Varme fortalte om Nordens Helteliv, eller fremsagde et
									Stykke af Eddaen. Det gjorde han fortræffeligt; en Aften gav han
									dem et Omrids af Njals Saga, saa ingen
									stor Digter kunde give den bedre. Men Niels
										Bryde behagede han dog ikke; Denne fandt ham hvid og
									rød, velklædt som en Kræmmersvend, ubehagelig ved sit søde
									Hovmods-Smiil, kunstlet pærenordisk, heel utaalelig ved sin
									kolossale Forfængelighed, der jo rigtignok er reent
									ufordragelig, naar man selv har den ligesaa stærk; men den
									Bemærkning gjorde ikke Niels Bryde.Det forekom ham, at Esther viste Hr. Bruss en ligesaa stor Interesse som ham;
									det leed han ikke, nu hun havde en Betydning, ikke til
									Forelskelse, han var formeget en aandelig Narcissus, men,
									- han leed det ikke. Og dog
									var hun Niels Bryde ikke blot meest, men
									egentlig ene og alene ret tillidsfuld hengiven, kun ikke i det
									Ene, som laae hendes Hjerte nærmest, Troen; det var som om hun instinktmæssig følte, at her
									havde de ingen Tilnærmelse i deres Anskuelser.»Paa Nilen bar et Papyrusblad som Vugge Moses, hvor rig en Blomst og dog fattig mod den Frugt som
									hang paa Korset!« det var Stemmen i hendes Hjerte, det var
									Jødedom og Christendom i Modsætning. For sin fromttroende,
									kjærlige Bedstefader, ham hun altid med Barnets Tillid hang ved,
									udtalte hun med zittrende Stemme den Overbeviisning, som fyldte
									hende, det nye Aandens Lys, der var gaaet op for hende, den
									forunderlige Trang, der drog hende til Christendommen; med
									ligesaa megen Forstand som Hjertelighed hørte han herpaa og
									indlod sig derom, i den stille Forhaabning, at denne hendes
									altfor levende Bevægelighed vilde fordunste ved nøiere
									Selvprøvelse og ved ret at betænke, hvilken Spalte det vilde
									gjøre i Familielivet; ikke at tale om den Opmærksomhed, hun
									derved paadrog sig hos Publikum. Han gav sit Hjerte Luft i Glæde
									over Israels Folk, der under alle Tryk, gjennem Tiderne havde
									holdt sig som et udkaaret Folk af Jehova, een Gud, stræng og dog
									miskundelig. Den gamle Bedstefader saae med en Inderlighed, en
									Smerte maa det næsten kaldes, paa det  kjære Barnebarn, og hun klyngede sig om
									hans Hals, brast i Graad, men snart løftede hun igjen Hovedet
									frit, knugede sine Hænder sammen - hvad sagde det i
									hende? Læberne taug derom. »Herre Jesus! slip mig ikke!«V.Ingen Christen.Det gamle Ordsprog:»To Store i een SækKan ingenlunde rummes!«stadfæstede sig med Hr. Bruss og Niels Bryde, dersom iøvrigt disse To kunde
								kaldes Store. De vare lige begavede, lige forfængelige, og det var
								nok Knuden, den de stødte imod, hvergang de mødtes. I Dag gav Hr.
									Bruss humoristisk Dousche- og Styrtebad
								til den hegelske Philosophie, den han antog Niels
									Bryde hyldede. Heiberg og Martensen, sagde Hr. Bruss, havde indført denne »Guldkalv«, som Ungdommen her
								hjemme nu dandsede om, efterat Dandsen var ophørt i Tydskland, og de
								der fornam den beeske Smag af Malmen.Niels Bryde talte om daarlige Prædikanter,
								»Blomstersprog« eller »Aandløshed, spækket med Bibelsprog«, Perler
								paa Traade, der ikke hang sammen.»De kommer jo aldrig i Kirke,« sagde Hr. Bruss, »undtagen maaskee ved at følge Liig! De har selv sagt
								saadant noget engang.«»Ogsaa ved Brudevielser!« svarede Niels
								Bryde; »jeg hørte nylig der om de mange skjønne Gaver, de unge
								Folk vilde finde fra Venner og Veninder, naar de kom hjem!«Det gik videre, altid videre; Hr. Bruss og
								Hr. Bryde skulde ikke indbydes sammen, det
								var en fremtidig Bestemmelse af Husets Frue.Der staaer i Bibelen: at paa Dommens Dag skulle vi gjøre Regnskab for
								hvert utilbørligt Ord, og til disse slutte sig vistnok  tungest hvert ukjærligt Ord om
								vor fraværende Næste; det komme tankeløst eller af Bitterhed, men
								det gjennembølger Luften og staaer maaskee engang som evig Iisblomst
								paa vort Regnebræts Glar.Saaledes optog idetmindste Esther en Yttring
								af Niels Bryde. Hun var i den senere Tid
								oftere kommet til Enken efter Consistorialraad Ancker, en ældre Dame, der i høi Grad var godgjørende og
								af christeligt Sindelag. Esther talte med
								Inderlighed om hende.»Hun er vist en meget agtværdig Kone,« sagde Niels
									Bryde. »Det er Skade, at hun nok er lidt gal!«»Gal!« udbrød Esther.»Ja, hun troer jo for ramme Alvor, at Himmelens Stjerner kunne falde
								ned paa Jorden og ligge der som vissent Løv!«»Hun troer det, fordi det staaer i Bibelen,« sagde Esther.»Men at hun kan troe det og i Alvor sige Sligt, der er lige stik imod
								al sund Menneskeforstand, det er jo Galskab.«»Det antager De, men ikke hun!« svarede Esther og vedblev: »Jeg troer ikke, man saa afgjort tør
								forkaste en Andens Tro i hvad der kommer ind paa det Religiøse!«»Min lille fornuftige Esther vil nu i Dag
								disputere!« sagde Niels Bryde, og smilede af
								det unge, kjække, bestemte Ansigt. »De, som veed baade om
								Stjernernes Afstand og Størrelse, veed godt hvorledes vor lille Jord
								vilde knuses og forsvinde under de nedfaldne Stjerner -
								hvor kan De - det er jo Galskab!«»Men om Deres Viden nu var Galskab!« sagde Esther.»Bravo!« raabte Niels Bryde. »Snee er sort,
								Kul er hvidt! - vi lege at disputere.«»Det vil jeg ikke kunne med Dem,« sagde Esther; »men De er ingen rigtig Christen!« og hun saae paa ham
								med et Blik, det Niels Bryde ikke forstod at
								tyde; det var alvorligt og dog mildt, der spillede endogsaa et
								Barnesmiil om hendes Mund.»Jeg er ikke af de Christne, der troe paa Umuligheder!« sagde han.»For Gud er Intet umuligt,« svarede hun; »det troer nu jeg,
								- og jeg veed Intet bedre!«»Intet umuligt!« gjentog Niels Bryde. »Det er
								ham da umuligt  at handle
								imod det Fornuftige! han kan ikke lade det Skete igjen være ugjort!
								han kan ikke elske det Onde! ikke lyve! Jeg kan af Skriften selv
								give Modgrunde nok! - Jeg forstaaer Dem ikke; hvad antager
								De, hvad troer De?«»At De er ingen Christen!« sagde hun og forlod Værelset.»Jeg, ingen Christen!« gjentog han, »ja, efter hendes Begreb er jeg
								det ikke. Men vil hun være det! Er det Sundhed eller Sygdom? Er det
								kun Lyst til at modsige? Hm! har jeg maaskee troet for meget om
								hendes Forstand!«Disse krydsende Tanker var ikke til Esthers
								Roes; og dog følte han sig forunderlig draget til hende. Han havde
								troet, at Berøringspunktet var hendes Forstand; Aanden, det
								ubevidste Geniale, der straalede klart fra den dybe, rene Grund, var
								det; han saae i hende en dansk Bettina, og i
								sig en Goethe.Da han endnu var et Barn, og boede hos sine Forældre høit oppe paa
								Rundetaarn, sad han der - Lignelsen er tidligere brugt om
								ham - som Alfen og den lille Marie sad i det mægtige Træ, der ihast voxte
								fra Frugtkjærnen, de lagde i Jorden. Som Barn var det paa
								Phantasiens Trylletræ han løftedes, gyngede, og saae vidt ud om sig
								over hele Kjøbenhavn, og fløi drømmende med
								Svaleflugt mod den lysende Stjerne, den han dog ikke kunde naae, thi
								det var meer end hundred Aars Flugt derop! - Nu havde
								Videnskaben lagt sin stærke Frugtkjærne i Jordbunden, Forstandens
								Træ voxte og voxte, og høit i dets Top gyngede han og saae ud over
								Jorden, ud i Universet. Han fornam, at Tonerne, der røre Menneskets
								Hjerte, kun ere Lyd-Bølger i Luften; de rosenrøde, svævende Skyer
								ere kun vaade Dunster; den skinnende, uendelige Luft kun en Zittren
								i Atmosphæren; gjennem Forstandens Glar saae han den hele Herlighed
								være død og ringe. Øienerven pirres ved visse Brydninger, som vi
								kalde Skjønhed, idet de gjøre os vel, ligesom Smagens Nerve pirres
								ved visse Fødemidler. »Hjernens Virken er vort høieste Selvs
								begrundende og betingende Væren«, var ham en Overbeviisning, og han
								erkjendte, at ligesom Lyden fremkommer ved Luftens Rysten og
								Bevægelse, saaledes fremkommer hver Stemning eller Følelse ved
								Virksomheden af Hjernen, dette terra
								incognita; dens Phosphor, som Feuerbach
								havde lært ham, lyste som Lygte ved denne ind i og om sig Skuen,
								hvor  Ungdoms-Overmodet og
								Selvets Forfængelighed, der vel »er Grunden til alle Laster, men
								ogsaa til alle Dyder«, gav ham en Sandsenydelse, der Hig al Nydelse,
								paa sit Høidepunkt, ikke føler Trang til Fornyelse eller for ham
								Vedvaren, Minuttet er det herskende, man taber sig deri og forlanger
								ikke en Evighed! Den og Gud forsvandt i Beskuelsen af hans Jeg. I de læste
								Skrifter havde han særligt indstreget med Rødt, hvad der var Udtryk
								af hans egen Tanke eller optaget som saadan, og af dette Indstregne
								ville vi her særligt vedlægge een Sætning.»Der Mensch allein ist und sei unser Gott, unser Vater, unser
								Richter, unser Erlöser, unsere wahre Heimath, unser Gesetz und
								Maass, das A und O unseres staatsbürgerlichen und sittlichen, unseres
								öffentlichen und häuslichen Lebens und Strebens. Kein Heil ausser
								dem Menschen*).«Han vidste, at Alt det Skabte var saa fornuftigt blevet til, at man
								maatte kunne forstaae dets Skabelse, mægte at gjengive den,
								- havde man kun Kræfterne dertil; Alchymisten maatte kunne
								gjøre Guld, Diamanten vilde kunne skabes, vidste man kun at
								tilveiebringe det Tryk, der giver den sin Tilværelse, ja Mennesket
								selv, var det tænkeligt, kunde blive til ved Sammensætning af de
								organiske Kræfter, og Livet indblæses det. Goethe havde vistnok, meente han, havt samme Vished, men da
								han ikke kunde klare det, leget hermed i Skikkelsen Homunculus i Faust.
									- Mennesket maatte visselig gjennem Slægters
								Udvikling og Erfaring kunne »blive som Gud«. Saavidt var Niels Bryde.Verden gik imidlertid sin Gang, »satte sine Krystaller«;
								Verdenshistorien, denne Drypsteens-Hule af Tilfældigheder, voxte
								større og større; lystelig var det at see paa, gyngende i
								Forstandens Træ, værende Guden i Bægeret af Videnskabens
								Lotosblomst, som han var det.»Gik alle Konger frem paa Rad,I deres Magt og Vælde,De mægted' ei det mindste BladAt sætte paa en Nælde«**).*) F. Feuerbach.**) H. A. Brorson.Niels Bryde i al sin Klogskab naaede ikke
								til Forstaaen af Stoffernes Blanden, selv i det ringe Blad, i den
								døde Steen - og om han endogsaa naaede dertil, om han
								havde Marmorblokken chemisk opløst, og igjen faaet den sat sammen,
								vidste han dog ikke, hvad Aanden udenfor vilde meisle af den.Oldtids og Nutids Steenblok var og er den samme, men Phidias, Praxiteles, Thorvaldsen -
								de ere Kræfter udenfor - det samme Marmor lader sig
								sjælforme i en Laokoons Gruppe, en mediceisk
									Venus, en Ganymed.»Den store Mester hugger ud af Blokken.« I Verdenshistorien meisler
								Aanden. Hammerslagene hørtes i vore Dage, hørtes mens Niels Bryde trygt gyngede i Forstandens Træ,
								og saae ud over den krystaliserende Verden, den Mennesket maatte
								kunne opfinde, ja Mennesket selv med, vidste man kun at blande
								Stofferne, »auf Mischung kommt es an!« lader Goethe Wagner sige i Faust,
								hvor i Phiolen det klarer sig til en Homunculus.»Da Tidens Fylde kom,« siger Bibelen, »fødtes Christus!« Naar Tidens
								Fylde kommer, fødes og skeer, - hvad vi Mennesker ikke i
								al vor Kløgt forudtænkte. Vi see Marmorblokken, men vide ikke hvad
								der skal hugges af den.Der lød Hammerslag fra Seinestaden, engang Stedet for Ludvig den
								Fjortendes kostbare, tomme, blændende Girandola, Keiser Napoleons Thronsal med Seiers-Trophæerne,
								hvor Marseillaisen er Hjerteslagets Rhythme
								ved Tanken om Fædrelandet. Borgerkongen Louis
									Philippe, der var Modets Mand, uden Frygt for
								Djævels-Maskine, fri, kjæk, saalænge det saa maatte være, bøiede
								pludseligt Hovedet, - den ham tildeelte Rolle var endt,
									Frankrige forlod han pludselig med
								Hustru og Børn, kom som Flygtning til England.Et Friheds-Suk, saa dybt, saa vidt, gik med Eet gjennem Landene;
								Folkemassen vilde gjennem Blod vinde den gyldne Frihed, den Tidens
								Børn endnu ikke vare modne for. Den sort-rød-gyldne Fane vaiede. »At være eller ikke være!« de Hamlets Ord bleve Folketanken i jordisk
								Betydning.Det rene Hjertes Begeistring, Lavhed og Egennytte, Had og Lidenskab
								dandsede sin bacchanalske Dødningdands gjennem Tydsklands Byer, gjennem Ungarns
								Sletter og Norditaliens frugtbare
								Landskaber; der lød et Drøn gjennem Europas Lande, Hammerslag i
								Marmorblokken; de naaede til Danmark, de
								grønne Øer med Nord- og Sønder-Jyllands Lagunen!Lov og Ret paa sin Side er et herligt »Dannevirke«, og det var
								Danskens; men Sympathie er som de stærke Kilder i Jorden, de bryde
								frem, Vældet taaler ikke Skjel eller Grændse.Vidt over Europas Land skyllede Folke-Tankens Strømme, som
								Bjergfloder svulmede de ødelæggende Sympathier. FrihedsDrømme,
								Tingenes Omskiftelse hævede sine Syndflods-Vande med
								Friheds-Vimpler, sortrødgyldne Flag.Et Oprør var brudt ud, en Krig, saa smertefuld! Broder vilde staae i
								Række mod Broder, Slægt kjæmpe mod Slægt!Der oprullede store Alvors Dage, Prøvelsens Dage, bittre, tunge for
								den, som er - ingen Christen.VI.Julius Arons.Ved Eiderens Bred slog Allarmtrommen
								Friheds-Sang; i Jylland og paa »de grønne Øer« tændtes Begeistringens Baun;
								der lyste over Landet een Tanke, een Villie: »Alt for vor retfærdige
								Sag!« Og Bondepigen tog sin gyldne Fæstensring og gav den, ja hun
								gav taus sin Hjertens-Ven med. Rig og Fattig, Bonde og Adelsbaaren
								stillede sig frivillig frem i Række. Saamangen fiin, ung Herre, der
								havde siddet i Theatrets første Rang med Glacéhandsker, stod snart
								frivillig ved Skandsegravning. Julius Arons,
								der mangen Dag i den sidste Tid var livskjed ved altfor nydende at
								have overjaget sit Ungdoms-Liv, blaseret, kaldte et Par af Vennerne
								det, opildnedes igjen, blev ung igjen i sin Ungdom; Livet fik nye og
								gode Interesser for ham, han vilde medgive sin Deel, nu det gjaldt.
								Vel maae vi tilstaae, at han, som saa mange af de unge Mennesker,
								der øieblikkelig gav sig hen, ikke betænkte, hvad der udkrævedes,
									 til hvilke
								Strabadser, Savn og Prøvelser de hengave sig; kun meget faa
								Undtagelser kunde der vedlægges Bihensigter, hos de Fleste var
								Grund-Accorden dyb og inderlig, Begeistringen sand.Julius og Esther
								havde, som vi veed, megen Liighed udvortes, man saae strax de To
								vare Sødskende; og dette Ydre havde sit indre sjælelige
								Foreningspunkt, om de end i Begavelse og aandelig Udvikling vare
								meget forskjellige. Inderlig holdt de af hinanden, og vistnok
								opflammede Esther hans Begeistring og
								ansporede ham til at gaae med; selv havde hun gjerne gjort det
								samme; velsignet og lykkelig fandt hun de barmhjertige Søstres Lod,
								at kunne i deres Fædreland følge med, træde selv nær Kamppladsen og
								yde Gavn og Trøst. Rebekka og Amalie talte mere om, hvormange »Fornemme«,
								der gik med, hvor smukt Uniformen klædte Julius.
									- Niels Bryde var allerede udnævnt som Underlæge,
								og det traf sig saaledes, at det netop var ved det samme Regiment,
									Julius Arons blev anstillet ved.»Vær min Broder en trofast Ven!« tilhviskede Esther ham i Adskillelsens Time; »jeg veed, at De vil
								det!« og hun trykkede Niels Bryde i Haanden,
								saae ham med de sjælfulde Øine ind i hans; der stode Taarer i hendes
								for Broderen, - maaskee ogsaa for ham, Vennen.Moderen og Søstrene vare Alle ved Afreisen ude med ved Jernbanen til
								Roeskilde, ogsaa Faderen, Hr. Arons, om hvem
								vi have hørt saa lidt, uden at han gav Pengene, da Julius og Hr. Bryde
								reiste til Dresden og Prag. Han var meest paa sit Contoir og paa Børsen; men i
								Dag var han med paa Banegaarden, hvor Julius
								i den røde Trøie tog Plads mellem Kammerater; Faderens Øine vare
								vaade et Øieblik, - en Omfavnelse og saa maatte han
								afsted, før Toget gik, han skulde paa Børsen.Det var festligt, søndagshelligt, Munterhed og Taarer; der var Poesie
								i Øieblikket. Soldaten i den røde Trøie omfavnede den silkeklædte,
								fine Frøken. Lommetørklæderne vaiede, Locomotivet brusede afsted, og
								Soldaten sang Kaalunds Vise: »Opmand dig, Du
								Danske!« - Saa sandt klang Verset:»Vi drives jo ikke af Trods eller Had,Vi kjæmpe for Danmark, vor Moder.Vort ældgamle Land vil man splitte os ad,Og bortrive Broder fra Broder.«Hurraerne rungede, Sangen døvedes ved Raab og Dampsignalets Pibe;
								afsted gik det, - som Livets Væverspole gaaer.De stærke Følelser, der vare satte i Bevægelse, det Nye og
								Udviklingens Uvished gav Øieblikket en Glands, en Poesie, hvorved
								den klamme Hverdags-Taage glemtes, Trykket mildnedes.Turnere i vilde, phantastiske Dragter med Dødningehoveder malede paa
								Brystet, Friskarer og disciplinerede Tropper stode mod Dansken ved
									Bau; tappert fægtede de, viste
								fortvivlet Mod; men de bleve snart forladte af den, der vilde føre
								dem i Striden. Ingen Overkommando var der, ingen Enighed; de bleve
								omringede, overvundne, og ottehundrede Fanger sendtes til Kjøbenhavn.Hele Hertugdømmet Slesvig laae de Danske
								aabent; Kongen, som besøgte Als, holdt sit
								Indtog i Flensborg, der vaiede med Danebrog.
								Alt dette tilhører Historien og vor Erindring. Lykken syntes at være
								for de Danske, de droge mod Byen Slesvig;
								mangt et Hjerte slog tungt, Broder gik mod Broder. Vildfarelse,
								Sympathier stode mod Ret og Pligt; mangen Dansk fornam, hvad
								Videnskabens Stormand, den ædle Danske, Hans
									Christian Ørsted sang:»Dybt føle vi, Fjenden vor Broder dog er,Aarhundreder med os forbunden;Men selv han os tvang til den blodige Færd;Nu gjælder kun tabt eller vunden.«I den Afdeling af danske Tropper, der først drog ind i Byen Slesvig, vare Vennerne, Julius Arons som Underofficeer og Niels
									Bryde som Underlæge. Uhyggelig Stilhed hvilede over Byen;
								det var graae, regnfulde Dage. Faa af Beboerne viste sig paa Gaden.
								Afsluttet holdt de fleste Familier sig inde; der iagttoges
								Pligtopfyldelse i hvad der fordredes; men man mødte mørke Ansigter,
								Ordknaphed, selv hos Tyendet. Niels Bryde
								var indqvarteret i et 
								Huus, hvor en ung Frøken Hibemia var den
								eneste Fremtrædende, og det med et saa afgjort dansk Had, saa
								uforsonlig, men kjæk og dertil smuk, at hun i høi Grad tiltalte Niels Bryde.»Kjøbenhavn,« sagde hun, »er jo skandinavisk! bøier sig mod Sverrig og Norge,
								vil være en Deel af en større Heelhed; det er Sympathie,
								Nationalitet, Sprogliighed. Men have vi ikke samme Ret? vi bøie os
								mod det store Fædreland, der taler vort Sprog og er Landet, hvorfra
								vi have vor Dannelse, vore Sympathier. Nu er det Tiden, da Folkene
								sondre sig, og vi slutte os til vore!«»Men saa maa De drage ud af det danske Slesvig,« sagde Niels Bryde; »sydfor
								Byen staaer endnu det næsten tusindaarige Dannevirke, Thyras Vold, allerede dengang et Værn mod
								fremmed Overmagt. Det her i gammel Tid rundtom talte danske Sprog
								blev tilsidst kun Menigmands, og vilde han nu være med de Fornemme,
								maatte han lære Tydsk; det blev fornemt at
								tale dette, og derved voxede Antallet paa Tydsktalende. Seire,
								Fredsslutninger og Tractater maae dog desuden ogsaa gjælde noget!«Saaledes talte de hver lige ivrig, lige overbeviist - som
								der endnu længe vil tales. Niels Bryde saae
								ind i de alvorslysende, smukke Øine; hans Heftighed slog op i Lune.
								»Jeg har en Idee,« sagde han spøgende: »Danskhedens yderste Høire
								hos os er gamle Grundtvig, hos Dem er
								Tydskhedens yderste Høire gamle Arndt; jeg
								lyser slet ikke Vrede over ham. De To ere i Modsætning hinanden saa
								liig, Begge ere Digtere, Begge yderlige - jeg vilde, at
								Magterne bleve enige om, at de to Kjæmper, Danskhedens og
								Tydskhedens, mødtes til en nordisk Holmgang og kjæmpede paa Sprogø i store Belt om Sprogene og
								Nationaliteterne, og eftersom Resultatet da blev, faldt vi Andre
								hinanden om Halsen, og - saa var det godt!«»De kan spøge i en Tid, som vor!« udbrød Hibernia og blev blodrød.»Ja, Gud skee Lov at jeg kan spøge!« sagde han, »og det vil jeg med
								alle Fjender, som komme i Skjørter!«Hibernia saae blussende paa ham, sagde ikke
								et Ord, men der laae Vrede, Alvor og - Hævnlyst i hendes
								Øine, og dog var hun en ædel, høihjertet tydsk Qvinde, der aandede
								kun for Landet, »Hvor Luther fødtes og hvor Goethe
								sang.«Der var noget i hendes Optræden, i hendes Person, der forunderlig
								greb og opfyldte Niels Bryde. Hun var ham
								ikke ligegyldig; Had følte han ikke, Kjærlighed ikke heller, men
								uforklarlig fornam han sig draget til hende - hans Fjende,
								hans erklærede Fjende, der havde sagt lydeligt: »jeg hader Dem!«
								- Mon de oftere skulde mødes?Fra Gaden lød Sang af danske Soldater, Visen om Thyras Vold:»Danmark, deiligst Vang og Vænge,Lukt med Bølgen blaa.«Hibernias Kinder brændte, hendes Øine bleve
								saa store, saa smukke; hun gjorde et rask Kast med Hovedet og forlod
								Stuen. Fjendens Styrke stod alt i Holsteen.»Paaskeklokken kimed - «De danske Tropper vare paa Vei til Kirke, da Generalmarschen lød, og
								en halv Time efter modtog Avantgarden Fjenden i Bustorf. Snart var Kampen inde i Byen Slesvig selv; fra de sydlige Huse og Haver rasede Ilden.
								Gavlene faldt ind, Flammerne sloge op. Der lød en stadig Dundren af
								nære og fjerne Kanoner, Kuglernes Susen og Piben gjennem Luften,
								Vognenes Rullen, Trommer og Trompeters Lyd.Da Niels Bryde og hans Compagnie passerede
								Huset, hvor han havde været indqvarteret, saae han ved det aabne
								Vindue Hibernia; et Par Geværpiber sigtede
								ud ved Siden af hende; den sortrød-gyldne Fane strakte hun ud af
								Vinduet, og saae triumpherende paa de Bortdragende. Der faldt et
								Skud - Niels Bryde troede at høre
								et Skrig, og saae hende segne eller træde tilbage han var i Marsch,
								vidste ikke, og fik ikke at vide, hvad der var skeet.En Kampens Dag, den første for Niels Bryde,
								var rullet op. Som midt i en gigantisk knusende Dødsmaskine gik han
								og øvede troligt sin Pligt.I Skovkanten laae et Huus; fra Vinduer og Døre pegede Dødens sorte
								Bøssepiber; Skud faldt paa Skud; fra Hegn og fra Hækker pegede de
								sorte Dødens Rør. - Der blev slaget og stødt med Kolben og
								Bajonetten; den tunge, blanke Sabel kløvede Hjelm og Pandebeen;
								Liig, Fjende og Ven, laae som afbidte, henslængte Patroner; her
								bleve Heste skye ved den rullende Kamp-Bølge, der sank Kanoner i den
								dynddybe Vei. Niels Bryde gik med Ambulancen
								frem i Rækkerne, hentede de Saarede, amputerede, forbandt,
								- der var ikke Plads, ikke Tid, - det Hele
								syntes en vild, forunderlig Drøm, man kunde ikke give sig hen til at
								tænke eller grunde; Dødens mægtige Hjul dreiede, og han kravlede
								mellem Skovlene, som Ormen kravler.- Slutter Kreds og staaer fast, alle danske Mænd!Gud han raader, naar vi fange Seir igjen.«*)Slesvig By og Gottorp Slot, hele Kamppladsen var Fjendens. I ni Timer var
								kjæmpet mod Overmagt. - Til Natten bivouaqueredes i Idsted Skov og Cathrineskoven. De ikke faa Læger, som under Kampen vare
								paa Lazarettet i Slesvig, bleve der som
								Krigsfanger. Niels Bryde, hvis Virksomhed
								havde været udenfor Staden, sad nu med Kammeraterne, noget udmattet
								vel, men med freidigt Mod, foran den store blussende Vagtild, der
								belyste Skovens vaade Træstammer. Rundt om laae krigeriske Grupper;
								de mange røde Blus, den særegne storartede Gruppering var omsluttet
								af det sorte Mulm, der som en tung Kube laae om Skoven. Det regnede
								den hele Nat. Bagage-Vognene kjørte frem mellem Træerne, og Proviant
								uddeeltes. Hvad der i Dagens Løb var seet og skeet, udfoldede sig
								nu. De Enkeltes Meddelelser gav Heelhed i det henbruste Dagværk.Niels Bryde blev imidlertid snart kaldt
								herfra til Idsted Kro, hvor Generalen og hans Stab var indqvarteret
								og Saarede henbragte; han red afsted i den skyllende Regn. De
								Høistcommanderende sadde her i en lav, qvalm Stue, hvor Tællepraasen
								brændte paa det skidne Træbord; op til Skjænkestuen laae Saarede,
									*) Ploug. som skulde forbindes; en
								enkelt Smertens Lyd hørtes. Niels Bryde
								ydede al den Hjelp, han kunde; udmattet stod han tilsidst, det var
								over Midnat, han trængte til Hvile. For at finde en Plads hertil,
								gik han ind i den store Skjænkestue; her, som overalt, var opfyldt,
								Nogle sov paa Gulvet, Enkelte havde hver faaet en Bænk, ogsaa paa
								Dragkisten var taget Natleie, der laae eller sad Een i dyb Søvn. Niels Bryde skrævede over de Nærmeste paa
								Gulvet og søgte at faae det Stykke af Dragkisten, som ikke var
								besat; han betragtede den Sovende, det var en Ven, et kjendt Ansigt,
								blegt, lidende, næsten overanstrænget, - det var Julius Arons. Han sov saa fast; vække ham
								nænte Niels Bryde ikke. Selv var han
								udmattet; han løftede Vennens Been lidt tilside, fik sig en siddende
								Plads op i Hjørnet, og efter at have taget en god Slurk af sin
								Felt-Flaske, sov han ind ved Siden af Julius. Men Søvnen varede ikke længe, allerede Klokken to, det
								var anden Paaskemorgen, brød Hæren op fra sin Bivouac, og bevægede
								sig stille mod Flensborg.Niels sov haardt; en af Kammeraterne ruskede
								i ham; han foer op, og da han erindrede sig Vennen, Julius Arons, var denne ikke at opdage. Han
								havde maaskee ikke engang lagt Mærke til, at Niels Bryde sov ved hans Side; han var allerede paa
								Marsch. Regnen skyllede stadigt ned; det var et møisommeligt
								Tilbagetog, meest over dybe, sandede Heder.For at dække den bortdragende Armee, idet man vidste, at Turnere vare
								trængte over Slien, fik et Dragonregiment og
								et Jægerkorps Ordre at blive ved Qversø.
								Kanonernes Heste spændtes fra og bleve fodrede, da en Bonde meldte,
								at Fjenden var i Anmarsch i tre Colonner. En Deel af andet
								Jægerkorps maatte kaste sig ud i en Mose; meklenborgske Dragoner
								trængte paa dem, der vare udmattede af den forrige Dags Kamp og den
								kolde Nat paa den vaade Jord. Dog holdt de Stand her midt i Vand og
								Ild. Goslar-Jægere sluttede sig til Meklenborgerne, to Timer varede
								Kampen, Seier var her ikke at vinde, Hjelp af sine egne ikke at
								haabe, det var her kun at give sig hen for at standse den
								frembrydende Strøm, mens Hovedstyrken naaede Flensborg. Fra Knold til Knold i Mosen sprang gjennem
								Røgdampen den danske Jæger, dybt sank Enkelte, for aldrig mere at
								see Daglyset; alle 
								Patroner, selv de saarede Kammeraters bleve afskudte, og først da
								vaiede Kapitainens hvide Klæde til Overgivelse. Men Hovedstyrken var
								dækket, og havde naaet Flensborg; dens
								Borgere kom dem langveis ude imøde med Forfriskninger, og nu ventede
								dem Spise og Hvile i det givne Qvarteer. Bryde og Arons mødtes ikke, søgte ei
								heller hinanden, dertil vare de, ligesom de øvrige Tropper, for
								gjennemblødte og trætte; hver gav sig hen til Hvile.Da sprængte ind i Byen Dragoner med Efterretning om Overfaldet ved
									Oversø, der lød, at Fjenden trængte paa.
								De Trætte, Overvældede foer op, Forvirringen var stor; Byens Folk,
								af Frygt for den overmægtige Fjende, skyndte paa at faae dem bort;
								Tornister og Kapper kastedes ud af Vinduerne, Alarmtrommerne gik.
								»Skynder Eder! redder Eder!« lød det velmeent og ikke velmeent.
								Flere Batailloner rykkede i al Orden fort; men store Hobe standsede
								paa Veien i Mulm, Mørke og Forvirring. Det gik mod Bau. Regnen vedblev at strømme ned, Straaet,
								der hentedes til Natleie fra Bøndergaardene, var snart gjennemblødt.
								Hovedstyrken skulde til Sundeved, og nu den
								tredie regnfulde Nat skulde Tropperne bivouaquere paa Dyppelbjerg; men de vilde herved blive
								aldeles udygtige til Kamp, om en saadan overrumplede dem, og
								Bestemmelsen blev derfor, at de paa Baade og Færger sattes Alle over
								til Als.Julius Arons var syg, disse Dages og Nætters
								Anstrængelser havde dette fine, til anderledes Liv vante Legeme ikke
								kunnet udholde; han sendtes til Lazarettet paa Augustenborg.De fjendtlige Skarer trængte frem gjennem hele Hertugdømmet Slesvig, og i hver Stad, hvor tydske
								Sympathier rørte sig, klang Jubel, regnede Blomster og vaiede de
								sort-rød-gyldne Flag. Det smalle Als-Sund var Havets dragne
								Skille-Sværd mellem de Kjæmpende. Fjenden skred over Kongeaaen ind i
								Jylland, hans Ild blussede alt ovre i Fyen, da Granater kastedes fra
									Fredericia, og tændte Stribs Færgegaard; ogsaa fra Snoghøi sattes flere Huse i Flamme ovre i Middelfart.Den danske Hovedstyrke blev paa Als. Niels
								Bryde var i Sønderborg, og der meldtes
								ham fra Lazarethet i Augustenborg, at Julius
									Arons var meget syg; det var Typhus og farligt. Seent paa
								Aftenen fik Niels dette Budskab, kastede sig
								strax paa en Hest, og red den  Miils Vei, der er derhen. Da han nærmede
								sig det store Slot, skinnede alle dets Vinduer oplyste, som i
								tidligere Tid, naar der feiredes en Fest; nu var det Sygesengenes
								Lys, der hvor Livslysene slukkedes. - Alt derinde i
								Værelserne stod endnu uforandret, som da de danske Tropper rykkede
								ind; men Slottets rige Sale vare blevne Smertens Bo.Julius laae stille hen; bleg, mager var han,
								men næsten endnu mere end før saae man i hans Træk den store Liighed
								med Esther. Niels Bryde sad ved Sengen og
								betragtede ham; med Eet slog den Syges Puls stærkere, vildt aabnede
								han Øinene, talte om den mørke Skov, det store Baal, og deilige
								Qvinder. En Billedhugger vilde ikke kunne hugge yppigere de nøgne,
								dandsende Bacchantinder; det var Tanker som de, der bølge i Goethes italienske Sonetter. Pludseligt
								troede han sig af den dandsende Skare revet med ind i Baalet, at
								brænde der, og han vred sig og raabte høit. Den kjølende lis paa
								Hovedet lod ham atter synke hen; han laae en halv Timestid stille,
								tungt aandende, da aabnede han igjen Øinene, hæftede dem paa Niels Bryde, som kjendte han ham.»Jeg er vist meget syg,« sagde han; »men jeg døer ikke! det er saa
								deiligt at leve!« og han saae paa Vennen med et Fortroende, en
								Tillid, som hang Livet ved ham.»Det vil blive bedre,« sagde Niels Bryde;
								»det er jo i dette Øieblik allerede bedre.«»Bedre!« gjentog Julius, og laae igjen
								stille, men knugede sin Haand fast om Niels
									Brydes. »Troer Du,« spurgte den Syge, »at der er et Liv
								efter Døden?«De Ord bleve saa alvorsfuldt, forunderligt dybt udtalte, at de
								særligt greb Niels Bryde, der ikke troede
								paa et saadant Liv. Han svarede ikke; Spørgsmaalet var ham piinligt;
								give et Svar imod sin Overbeviisning kunde han ikke, og her, i dette
								Øieblik, at sige: »nei, jeg troer det ikke!« var ham heller ikke
								muligt.»Et Liv efter Døden?« gjentog Julius med
								svag, spørgende Stemme.»Det troer den Christne!« sagde Niels Bryde
								uvilkaarlig.»Ja,« udbrød den Døende, »det siger Esther!«
								og hans Hoved bøiede sig, Øinene lukkedes for ikke mere at aabnes.Der var lydløst i Natten, kun den sagte Stønnen af de Syge  hørtes. Niels Bryde sprang op, han sad ved en
								Dødsseng. - Vennen var hensovet.Dybt betaget red han i det kolde Daggry tilbage til Sønderborg; han tænkte paa Døden, saaledes
								som han ikke før havde tænkt paa den, Slutnings-Momentet, »hvor
								Maskinen staaer stille, Phosphoret i Hjernen slukkes; Delene falde
								fra hinanden - «»At være eller ikke være!« tænkte han med
									Hamlet; men fortsatte ikke: »sove!
								muligt drømme!« - han vidste det var forbi, »Stofferne
								vendte tilbage til deres Ophav«.Som en Musik, vi have hørt, og som er trængt os ind i Sjælen,
								gjennemtonede ham nu Levedagene med Vennen, hvis Liv nu »kun var til
								i de Efterlevendes Erindring«. De Tanker løftede just ikke Sindet.»Ikke være!« - det var hans
								Vished.VII.Paa Valpladsen.I Uger og Dage var forberedt et Angreb i Sundeved og en Landgang ved Helgenæs,
								ovenfor Aarhuus, da en Morgen pludselig det
								danske Flag viste sig at vaie paa Fæstningen Fredericia. General Wrangel, der
								netop i den Tid brandskattede Jylland med fire Millioner, forlod
								uventet i stor Hast, efter høieste Ordre, Jylland. Den glade Efterretning herom naaede snart til Als.Den otteogtyvende Mai, ved Middagstid, gik de danske Tropper over Sundeved. Her er det ikke Stedet at give »Danmarks Kamp for Slesvig«; det er
								Sjælebilledet af den Enkelte, vi følge, og derfor ere vi komne til
								disse Prøvelsens og Hæderens Dage, derfor ere vi i de Kjæmpendes
								Række. Niels Bryde var i sin Dont en af de
								Flinkeste, Kjækkeste og meest Samvittighedsfulde.Med flyvende Faner og klingende Spil, med Sang og munter Tale, som
								til en Fest, gik det over Broen; Tropperne længtes efter Kamp. Det
								var deiligt Solskin, Skovene grønne, Marker og Hegn i
								Foraars-Friskhed; det nysudsprungne Bøgetræ havde endnu om Bladets
								Rand sin bløde Fryndsekant, ligesom Duun mod de skarpe  Vinde. Hver Luftning bar mild
								Sol-Varme og forfriskende Duft; paa Grøfterne prangede Kodriven,
								Skovens Primula, med sin styrkende Humleduft, de vilde Krusemynter
								stode i rig Fylde, hele Foraarets Offerskaal svingedes, og Fuglene
								sang. Et StorkePar fløi enige til en Gaard ved Dyppelmølle, hvor
								Fjenden laae slagfærdig, i dækket Stilling. Naturen stod saa
								søndagsfestlig, forkyndende Foraarsglæde og Levelyst, og hvor mange
								Øine skulde ikke før Sol gik ned idag lukke sig, hvor mangen
								blussende Kind blegne og ligge uden Pulsslag!Snart begyndte Skydningen; fra Dyppelmølle
								vedligeholdt sig heftig den fjendtlige Ild; de danske Soldater
								trængte paa med Bajonetterne; hvor blinkede disse i Solen, indtil
								Røgskyer omhyllede deres Lynblink! Før Fjendens Centrum og høire
								Fløi blev kastet og trængt tilbage til Nübbel, laae Dræbte og Saarede, Venner og Fjender, som meiede,
								henkastede Urter. Kugler og Granater faldt; Straatagene sloge op i
								Luer; her exploderede en Forstillingskasse, Hestene steilede, rev
								Seletøiet og Skaglerne sønder, hist sprængte Batterier frem, der kom
								Jægere i Stormløb; Espingolerne sendte deres Kugleregn, hvislende,
								pibende lød den. Ambulancen bevægede sig ikke blot i de bageste
								Rækker, men frem, selv i Tirailleurfægtningen, for at optage de
								Saarede. Niels Bryde var her den ledende,
								stormbevægede Tanke.Mørket faldt paa, Kampen endte først Klokken halvti om Aftenen;
								Ambulancen vendte tilbage, men ingen Niels
								Bryde var med. Hvo tænker i blodig Kamp paa den Enkelte. Sidst,
								man saae ham, var netop idet han steg op paa et Hegn, hvorfra danske
								Soldater skjøde paa Fjenden.Nu var det henimod Midnat og maaneklart; danske Tropper vare stillede
								til henimod Gravensteen.Idet Niels Bryde stod op paa Gjerdet, følte
								han et Stik i Brystet, som naar en Bræmse stikker; han fornam et
								Choc gjennem alle Lemmer, vaklede, faldt og sank ned i den dybe
								Grøft, der næsten skjultes af Brombærranker og frodige Hasselgrene.
								Det blev sort for hans Øine, Fornemmelsens Traade med Verden ligesom
								løste sig. Han var i Overgang til Ting, vilde han selv have kaldt
								det; da atter Det, som i os er høiere, fik
								Pulsen til at slaae, Øiet igjen til at aabne sig. Det var tyst
								rundtom og maaneklart; han syntes endnu,  han fornam den stærke Krudtdamp, hørte
								Kuglernes Piben, og ventede, at de Forbijagendes Heste skulde træde
								paa ham. Han gjøs ved Tanken, at en seirende Fjende i Kaadhed vilde
								jage ham den skarpe Bajonet ind i Legemet, maaskee ind i Øinene; han
								syntes at see den blinke over sig, den halv Døende, der laae her,
								ikke mægtig at bevæge sig; ringere end Dyret, bundet til Stedet som
								Planten er det, levende af Luften og den faldende Dug; Dødens Rod
								bandt ham til Jorden. Saaret brændte; alle Indtryk udenfra vare
								endnu levende, men chaotisk giede de forbi; dog ovenover disse, over
								dette Chaos, svævede een Tanke, mægtigere end Indtrykkene, en
								Rædsel, som han aldrig havde kjendt den, Rædsel for
								Tilintetgjørelse. Som den Livsglade ved Randen af et bundløst Dyb
								gyser og forfærdes, saaledes jog nu Skræk gjennem ham; var det
								Legemets Svaghed, en Sygelighed, en Feber, Angest for i næste Nu at
								være udslettet, henveiret? Afmægtig, som man kan være det i en
								hæslig Drøm, laae han her, fældet, betaget; han, som havde løftet
								sig til at kunne slippe Gud og Udødelighed.Igaar, netop ved denne Tid, hvor ganske anderledes var da Scenen,
								Stemningen, Tilværelsen. Med Venner og
								Kammerater var han da i Sønderborg samlet i
								festligt Lag; det var jo Aftenen før en ny Kampdag. Fædrelandske
								Sange løde, Punsch og Viin blev skjænket til velmeente Skaaler; der
								var en Aabenhed, en Glæde, Ungdommens Fortroen paa den rullende
								Lykkekugle. - »Imorgen er maaskee for Mange af os
								Livstraaden overskaaret, det Hele forbi!« den Tanke havde han vel et
								Øieblik, men tog det lystig og let; det faldt ham ikke ind, at han
								selv maaskee stod nær til at indskrives paa Dødens sorte Tavle.For et Par Modtagelige der oprullede han sin Viden, sin
								Overbeviisning: »Mennesket saavelsom Dyret er Maskine, Tænkningen er
								et Resultat af Organisationen, ligesom Tonerne fra Lirekassen er det
								af Valser og Tappe. Vi have en Sjæl, sige vi; men hvad er den andet
								end kun Fællesnavnet for de forskjellige Functioner, der udelukkende
								tilhøre Centralnervesystemet, det vi kalde Hjernen? Ligesom Lyden
								fremkommer nu ved Luftens Rysten og Bevægelse, saaledes fremkommer
								al Tænkning, hver Stemning eller Følelse ved Hjernens Virken;
								ødelægges Legemet, saa hører Functionen, det vil sige Sjælen,
								fuldkommen op at være.  See, det er det Hele, hvad vi kalde vor
								udødelige Deel! Tro mig, vi ere ikke mere Herrer over os selv og vor
								Fornuft, end vi ere Herrer over de materielle Dele, der afsondre sig
								fra vort Legeme. Vore Stemninger komme, som vort Blod circulerer, og
								derfor, jeg tør troe og sige det, have vi heller ikke mere
								Tilregnelighed end Dyret, der oplæres; ogsaa vi tilvænnes at lyde de
								af os - Menneske med Menneske, Eenheden af jeg og du, der
								er Gud - givne Love for det Rigtige, det Nødvendige for
								Samfundet; vi underordne os disse for at opnaae det, vi troe at være endnu bedre!«Al denne Viden, endnu igaar foredraget og i lang Tid levende i ham,
								var hans Tanke-Sum, nu han laae henkastet, glemt, afmægtig.»Mennesket er en Natur-Fremtoning, et forsvindende Product og Moment
								af Livets Kredsløb«; dette var og havde længe været ham en
								Bevidsthed, og i den havde han følt Lysten til at løfte sig over
								Mængdens Trang og Støtte, at der er en Gud, et evigt Liv; begge
								havde han troet at kunne undvære. Hvorfra kom nu denne frygtelige
								Skræk for Tilintetgjørelse? Var den kun en ond Feberdrøm, et
								Resultat af Legemets Liden? Rundt om, spredte paa Marken, laae endnu
								Døende, trøstet ved Troen, styrket ved Forvisning om Gud og Sjælens
								Udødelighed. Legemlig følte han Tørst, Tungen smægtede efter en
								Draabe Vand; men den aandelige Tørst var dog endnu mere brændende.
								En Draabe fra Troens Brønd vilde have givet meest Vederqvægelse og
								Styrke.Hans Tanke var dybsindig, ikke from, den klyngede sig i Døden til
								hans Viden om: »at være eller ikke være!« den omklamrede ikke
								Herrens Bøn, men Kløgtens Læresætninger. Han gjentog for sig:
								»Mennesket er et Product af Forældre og Amme, af Art og Tid, af Luft
								og Veir, af Lyd og Lys, af Føde og Klædning!« Men det Høiere i os,
								Tanken? »Er en Bevægelse af Stoffet! uden Phosphor ingen Tanke!
								Stoffets Bevægelse ved Electriciteten, forbundet med Nerverne,
								bliver Hjerne-Fornemmelse, det vi kalde Bevidsthed.«Saaret brændte, tungt laae der som en Vægt paa hans Hoved, hans hele
								Tilværelse var en Smerte, hvis Høidepunkt var - nu ophører
								Du!Tæt ved lød en Stønnen, det var en Hest, som aandede ud. Der var det
								dog kun Legemet, der leed; Livet, hvis Høieste er Velværen, havde
								den kjendt; dens Død var vel i Smerte, men ikke i Tankens, ikke en
								indre Angest for Tilintetgjørelse. Dyret var langt lykkeligere end
								han, Mennesket; Skabningens Herre laae forladt, pidsket, som Orest
								af Tankens Furier.Han tænkte paa Esther, paa Bodil og sin Moder, og ligesom ved
								dem paa sin Barnetro og paa Gud - men det var kun et
								Øiebliks sval Beaanden. Af Feuerbach vidste
								han, at Guds-Ideen er en Skabning af vor Phantasie, og at kunne
								løfte sig ud over denne, udover alle Forhaabninger og den
								Forfængeligheds-Drøm om evig »at være«, var
								og bliver vor høieste Storhed. At kunne staae alene, uden at hænge
								ved en Beskytter, det Væsen, der er en fri, uafhængig Villie udenfor
								Summen af alt det Skabte, dette, han med Sundhed i Legem og Sind
								havde naaet, skulde han nu i Kraftløshed slippe; Aaringers Tænkning
								og vundne Kraft var i dette Øieblik febrile, smertelige
								Aandskrampetrækninger! Nei - med Villien selv maatte ogsaa
								denne Tilstand kunne beseires, Villien maatte kunne standse
								Tankernes Omhvirvlen, han maatte kunne opgive, hvad han nu trængte
								til: Venner, Søstre, Forældre! han maatte kunne være sig selv nok
								ved Villien, skjøndt han laae henkastet i det store Alt paa den
								hvirvlende Jordklode, der flyver saa mange, mange Gange hurtigere
								end Solen, hurtigere end Lyden mægter at bevæge sig.Han gav sig hen i Intets Dyb, qvælende hver Tanke-Boble der kom:
								»forbi! - dette er min Tilværelse, min Flugt opad! det er
								Livet!- i den vaade Grøft! - glemt! -
								Vand-Boble i Jorddyndet det Hele! - vel! -
								udslettet! - glemt! - blive Græs og Straa,
								Dugdraabe og Dynd! det er Tilværelsen - i evigt Kredsløb
								- evigt! evigt!«Pludselig rørte sig Noget tæt ved ham, et Hoved mødte hans, to Øine
								saae paa ham; det var hans Hund, Hvaps, der
								havde søgt og fundet ham. Hen til ham, Mennesket, der gav slip paa
								Slægt, Venner, Sjælen, - Gud, kom Dyret, den Skabning, der
								stod lavest af hans Kjære, og bragte ham Trøst.Hvaps knugede begge Forbenene om hans Hals,
								som var det en menneskelig Omarmelse, slikkede hans Ansigt, udstødte
								Hyl,  jog derpaa om i
								Kredse, gjentog Omarmelsen og sprang igjen, som vilde den trække
								Veiret og samle nye Kræfter. - Hunden kom til ham
								-! var dette kun Instinct? var dette kun Hjernens
								Function, Nervernes og Blodets Bevægelse, der førte til denne
								Slutning og Handling, eller var der noget Høiere, og skulde Dyret
								her, imellem Liv og Tilintetgjørelse forkynde ham det?Som en Lysstraale gik Glæden gjennem hans Sind; han hævede sig
								iveiret, saae ind i Hundens store, forstandige Øine, - ved
								Bevægelsen brødes i Saaret det styrknede Blod, og det strømmede der
								paany.Niels Bryde sank hen - men hans
								sidste Tanke løftede sig op til: »Lykkelig er Den, som i sin Død har
								Barnets Tro! - jeg har den ikke! - jeg veed!
								- jeg veed!«»Es blies ein Jäger wohl in sein Horn,Und Alles was er blies, das war verlorn!« -Han laae stille, udstrakt; hans Hund sad klynkende ved hans Hoved, og
								klart skinnede Maanen hen over Valpladsen, det store Blad med
								Døds-Hieroglypher, der gjemte Nøglen til Spørgsmaalet:»At være eller ikke være!«Tredie Deel.I.Krigens Tid. Lille Karen.I Præstegaarden paa Heden var Angest og Sorg, som over det hele Land.
								Fra Krigens Udbrud fløi ved Dag og Nat, paa Stormvinger, de meest
								skrækkende Rygter gjennem Jylland; man
								vidste om Slaget ved Slesvig, man vidste, at
								den danske Hovedstyrke havde trukket sig tilbage til Als, og at Halvøen laae aaben for de
								fremadtrængende fjendtlige Hære. Rygtet sendte sine Skrækkebilleder:
								der hørtes at Fæstningsslaverne fra Rendsborg vare løsladte, trængte op i
									Jylland, skjændte og brændte. lilbud fulgte Iilbud,
								Hestene, de rede, vare i Skum, Mundvigerne blødte; nu fortaltes der
								falskeligt, at flere Byer brændte, nu hed det, at Alle skulde væbne
								sig, selv Qvinderne; Broerne skulde afbrydes, Fjenden vilde komme.
								Flygtende sydfra meldte, at de fjendtlige Tropper trængte frem. En
								panisk Skræk greb de Fleste, dog den gamle Japetus havde Fortrøstning i Bibelen, hvor Psalmisten
								synger: »Herren er den som kommer Krigene til at holde op,
								indtil Jordens Ende, sønderbryder Buen og afhugger Spydet, brænder
								Vognene med Ilden.«*)Bodils Tanke var hos Pleiebroderen, Niels Bryde, der længe, længe, ikke havde
								skrevet. Hun vidste, at han var med i Krigen, men paa hvilket Sted,
								hvor monne han lide? Vistnok tænkte han paa dem, som snart vilde
								være i Fjendens Vold. Taarerne kom hende i Øinene, ogsaa Moder græd,
								og Tyendet græd, men det var Angestens Graad, fremkaldt ved
								Forestillingen om de Grusomheder, som snart vilde vælte hen over
								dem. Sagn og gammel *) Psal. 46,10. Tale levede op om Krigen
								her i Landet for to hundrede Aar tilbage, da Svensken trængte ind,
								og vore polske Hjelpetropper, med Kalmukker og Tyrker iblandt,
								huserede ligesaa slemt, som Fjenden. Kirkestolene brugte de til
								Brændsel, og Præsterne hængtes ved deres lange Skjæg op i Træerne og
								prygledes tildøde. Men ogsaa fra Sagnverdenen hentede Bodil Trøst; hun erindrede sig og
								gjenfortalte Historien om den ængstede lille Kreds, ogsaa i en
								Præstegaard, hvor man til Natten ventede Fjendens Komme, og fandt
								Beroligelse i de Sangens Ord:»Gud kan en Skandse om os slaae!«Fortrøstningsfulde lagde de sig til Hvile; ingen Lyd naaede til dem;
								de sov langt op ad Dagen, der ikke syntes at ville komme, og dog
								lyste den udenfor, lyste over en afbrændt By: sammenfygede
								Sneedynger havde skjult Præstegaarden for den hærgende Fjende. Gud
								havde slaaet en Skandse om dem, som Sangens Ord forkyndte, at han
								kunde det.General Wrangel paalagte Jyderne en Brandskat
								af fire Millioner; de kunde ikke udredes; et Under maatte skee,
								skulde man frelses: Gud maatte »en Skandse om os slaae!«De stakkels Mennesker tænkte og tænkte - men ringe er
								Menneskets Forstand mod Guds!I den sildige Aften kom det fast utrolige Budskab: Fjenden drager
								sydpaa, de preussiske Tropper ere ved en uventet Ordre pludseligt
								kaldte ud af Jylland. Et nyt Bud bekræftede
								det. - Hvilken Jubel! - »Gud lever! Gud vaager!«
								ja, et Under syntes skeet. Glæden lyste ud af Øinene paa hver.
								Pigerne sang og sprang, kun een, lille Karen, der var saa »eftertænksom«, hun den Yngste af dem Alle,
								var og blev i sit sorgfulde Sind.»Du skal ogsaa være glad!« sagde Bodil til
								hende. »Fjenden er igjen ude af Landet; hvad der er sort i een Time,
								kan Gud gjøre lyst i den næste!«»Det er godt at troe det!« sagde hun sørgmodig.Da greb Bodil hendes Haand, saae hende mildt,
								deeltagende ind i Øinene. »Der er Noget, der knuger dit Sind!
								- Har Du en Ven, som er borte?«»Jeg har ingen!« sagde Karen.»Maa jeg vide din Sorg?« spurgte Bodil.»Jeg har ingen,« sagde Pigen, »jeg stod kun og tænkte efter.«Der var ellers lyst i hvert Sind der i Præstegaarden; men snart
								skulde igjen Bedrøvelsen komme der. Et Brev var indtruffet til
								Landsbyen Funder; der boede et Par gamle
								Folk, hvis Søn var med i Krigen og ansat ved Ambulancen. Musikant-Grethe havde hørt Brevet læst op,
								og laant det med over til Præstegaarden; thi deri stod om Niels Bryde, der ogsaa var i Krigen, og jo
								var Doctor og en modig Karl. Brevet meldte om den danske Hærs
								Indmarsch i Sundeved; der havde været et
								Slag, og i det var Niels Bryde faldet eller
								geraadet i Fjendens Hænder. Brevet var skrevet Morgenen efter, og da
								var det vist nok at Niels Bryde ikke var
								vendt med tilbage. Han havde ligget og forbundet Saarede ude imellem
								første og anden Kjæde, Ambulancen havde baaret og slæbt afsted
								Døende og Blødende, man kunde ikke have Øie med hinanden i den
								Tummel, stod der. Ved dette Budskab blev Bodil i første Øieblik overvældet, betagen, ret inderlig
								bedrøvet; dog den næste Tanke var Haabet, han lever maaskee, men er
								taget til Fange! - Hver smuk og kjærlighedsfuld Erindring
								fra den Tid, de her vare sammen, lyste frem, og Taarerne strømmede.
								Lille Karen stod hos hende, og her var
								Sindet heller ikke lettere; men hun sagde ikke noget derom.En saadan Efterretning, som den, Brevet bragte, nu i denne Trængsels
								Tid, maatte de Gamle vide, meente Bodil.
								Ellers undgik hun altid at tale til dem om Niels; thi saa kom Fader ud af sit rolige Sind og Moder græd.
								Han var i deres Tanke; men Haardt mod Haardt: han den Yngre kunde og
								burde dog gjøre det første Skridt til at nærme sig igjen; nu maaskee
								vilde han aldrig kunne det, han var i Fangenskab eller død. Hun
								bragte det sørgelige Budskab; den gamle Japetus foer øieblikkelig heftig op, det rørte ved hans
								Hjertestreng; men snart sad han igjen stille, eftertænksom og sagde
								kun: »Vor Herre være ham naadig!«Det Uvisse, om han endnu var blandt de Levendes Tal, eller hvorledes
								han havde endt, taarnede sig som Flyvesandet, og knugede altid
								tungere. Mange Tider var der ikke saaledes i Gaarden talt lydeligt
								om Præstens Pleiesøn, som der nu taltes, alt Djærvt  og Dygtigt, al Kløgt og Klogskab
								blev fuldelig fremhævet, og det inde hos de Gamle og ude hos
								Folkene; mangt et Øie blev vaadt.»Er man død, saa har man Ende paa det!« sagde Karen, og var i den Mening altsaa ligesaa vidt ved sin
								»Eftertænksomhed«, som Niels Bryde ved al
								sin »Viden«, da vi forlod ham afmægtig paa Valpladsen. -Hvad snart erfaredes, ville vi her berette med faa Ord, det der
								lysende og virkeligt stod paa Papiret, ligesom sendt fra Gud.Vi saae Niels Bryde hiin Aften virksom for de
								Saarede og Faldne mellem første og anden Kjæde; hiin trak sig
								tilbage, netop idet han et Øieblik var traadt op paa Hegnet, og
								anden stod i dens Sted. En fjendtlig Kugle traf ham i Brystet, men
								tog Vei langs et af Ribbenene, og gik ud ved Ryggen. Stødet gav ham
								et vældig Choc, saa at han styrtede ned i Grøften mellem
								Brombærrankerne, ind under de tætte Nøddebuskes Grene. Blodtabet
								bevirkede en Besvimelse. Det var allerede mørk Aften.Glemt, som henslængt, laae han her; da var det at Hvaps, hans troe Hund, hvis Liv han engang reddede, gjorde
								Gjengjeld. Ved dens Spring og Hylen blev, i den tidlige Morgenstund,
								danske Soldater opmærksomme paa, at her maatte ligge Nogen, levende
								eller død; de kom til, fandt ham, og han bragtes til Lazarettet. Her
								havde han nu ligget over en Uge, og gjennem mange Tankesøer løftede
								sig som en frisk Blomst, født af Hjertets Trang, men afskaaret og
								henkastet igjen ved tilfældige Stemninger, Lysten til engang at
								skrive et Par Ord til Søsteren derhjemme i Præstegaarden. Over Aar
								og Dag havde hun ikke faaet Brev fra ham; nu da han laae paa
								Sygesengen, var hun og mange gamle Erindringer dukket op i hans
								Sjæl; selv i hans Drømme traadte hun frem, saa mild og hjertefuld.
								Derfor, saasnart han første Dag var oppe, skrev han nogle Ord,
								saamange at hun kunde vide, hvor han var og hvorledes han havde det.Hvormeget Solskin kan der ikke lægges ind i et lille Papiir! det
								skulde Bodil fornemme. Sorgens Dag blev lys
								og rig i det stille, eensomme Hjem paa Heden.»Brev! Brev!« raabte hun høit. »Det er hans Udskrift!« Hendes Hænder
								zittrede, idet hun brød Seglet og ihast saae efter Dato og Stedet
								det var skrevet paa. Augustenborg stod der, og Datoen var  kun nogle Dage gammel.
								Hun læste det ihast, og atter læste hun det om; thi den første
								Læsning var som en Fanden, en Griben paa det Gjenfundne. »Er det
								saa! er det virkeligt!« Han levede, var udenfor al Fare, kunde
								maaskee om nogle Uger, stod der, være med igjen.Det Brev var, som et Duens Olieblad, et Livsens Blad; Præstekonen
								græd og kyssede Bodil, Fader selv smilede,
								gjorde et Nik, men sagde ikke noget videre. Niels havde staaet ved Dødens Port, men den var blevet ham
								tillukket igjen, endnu var hans Tid i denne Verden ikke sluttet.»Han kan endnu naae sit Barne-Sind, sin Barne-Tro!« var den næsten
								uvilkaarlige Tanke hos Bodil, der fromt
								takkede den algode Gud for Glæden paa denne Dag, for hans Miskundhed
								mod hendes Pleiebroder, for det venlige Sind, denne havde beholdt
								for hende, at han paa sit Smertens Leie var kommet hende ihu. Hun
								var saa glad, og Alle maatte være glad med hende. MusikantGrethe havde grædt og sørget for Niels, hun skulde ogsaa glædes med Bodil.Lille Karen var just hos Musikant-Grethe, da Bodil kom med
								Forkyndelsen om Niels, hvem hun selv havde
								Brevet fra denne Morgen.»Det var jeg saa vis paa, at han levede!« sagde Grethe, »som jeg ogsaa troer, at jeg med disse mine
								levende Øine skal see ham herovre hos os igjen, den Hjertens Mand,
								som var saa god mod mig gamle Menneske! - Spillekanten der
								er mig som et Mindestykke om ham; Gud veed, hvor den var kommet hen
								i Verden uden Hr. Niels Bryde! -
								Ja, han hedder jo ligesom Skytten i »Lykkens
									Tumleklode«! gid han ogsaa maatte faae en Kongedatter eller
								saadan En med en lille Herregaard!« og om Niels og Harmonikaen, og Krigens Rygter og Farer talte hun
								imellem hinanden.Og Bodil lovede, at hun ved Leilighed vilde
								kjøbe og forære hende en ny Harmonika, da den gamle jo nu havde, som
									Grethe selv sagde, »saa godt som tabt
								Veiret«, uagtet hun lappede og klistrede nok paa den. »Det lover jeg
								dig til Minde om denne Glædes Dag!«Den gamle Kone blev ganske forlegen over al den Godhed. Det var for
								kostbar en Gave, sagde hun, og der var jo dog heller  ingen ny »Spillekant«, der kunde
								blive det, som den gamle, den hun havde levet med i saa mange Aar.
								»Ja til Gilder og Dands kan den jo nu ikke lyde høit nok; det er
								ligesom den var hæs, den hvisker, men jeg, som kjender den, kan godt
								forstaae det!«Hun vilde kysse Bodil paa Haanden; ogsaa
								lille Karen saae saa mildt dertil, men Smiil
								var der dog ikke.»Hvor det er deiligt at være let og glad i sit Sind!« udbrød Bodil, og hun talte paa Hjemveien til Karen om Guds Naade mod os arme Mennesker.
								Da brast Pigen i Graad, greb Bodils Arm og
								sukkede høit: »Guds Naade! Guds Naade!« gjentog hun; »jeg er
								tidt saa elendig, som et Menneske kan være!« og med Fortroendets
								hele Væld aabnede hun sit Hjerte for Bodil.
								»Jeg har en Synd paa mit Hjerte,« sagde hun; »jeg har lidt Mere, end
								Politi og Straf kan tilsige, og dog synes jeg imellem, at jeg dog
								ikke ret har Skyld, men at der er skeet, hvad jeg aldrig kunde
								tænke, og at Gud maa unde mig Naade, den I før sagde!« Og saa
								fortalte hun: »jeg var kun et Barn, ikke andet, Barnetøs, som de
								kalde det, var jeg ovre hos Byfogedens, der da vare unge Folk. Fra
									Kjøbenhavn havde de mange Fremmede i
								Besøg; der var en ung En, han tegnede af og gjorde Skilderier. Alle
								Gjemmer lod han staae aabne; Uhr og Guldring lod han ligge paa
								Bordet, mens han løb om. Han kunde klippe saa kunstigt med Saxen
								Billeder, som selv Byfogedens unge Kone vilde have; der laae saadan
								mange paa hans Bord, og da en Dag Døren stod paa vid Gab, saae jeg
								det og gik derindenfor, alene for at see paa det Udklippede og
								Aftegnede. Der laae saa mange Sager, og der laae en yndelig
								Fingerring! Jeg kunde ikke lade være, jeg maatte prøve den, men den
								var for stor, undtagen for min Tommelfinger, der sad den fast. Saa
								kom han i det samme, og jeg løb og sagde den Løgn: Deres Klipninger
								var blæst ned af Bordet! Han saae paa mig med saadanne underlige
								søde Øine, det var ligesom han vilde forlokke mig; jeg gjør ham
								maaskee Uret deri, men jeg løb - og Ringen sad endnu paa
								min Tommelfinger. Nede hørte jeg, at Penge var blevet borte der i
								Huset, de talte om Tyv og Tyvs Gjerning; jeg forfærdedes, jeg som
								gik med fremmed Gods! Jeg ventede i Angest til det Minut kom, at han
								var nede igjen; jeg troede, at han traadte ind i Stuen  tæt ved, og jeg løb saa for at
								lægge Ringen. Dog han var ikke nede endnu, han kom lige foran mig
								øverst paa Trappen. Men midtveis der var et lille Kammer, hvor den
								stakkels Lappeskrædder, der var i Arbeide hos os, havde
								Natteqvarteer; Døren stod paaklem, og jeg sprang derind. Plads var
								her ikke større end til Sengen og hans Klædningskiste. Jeg var saa
								forskrækket for Kjøbenhavneren og for min egen Samvittighed, skjøndt
								jeg aldrig havde sat den Ring paa Fingren for at beholde den. Der
								laae slængt et Par Sokker paa Gulvet; jeg maatte jo have noget for
								derinde, jeg veed ikke, jeg tog dem op, stak Haanden heelt ind i den
								ene, vendte og krængede den, og Kjøbenhavneren talte til mig saa
								flint galant. Jeg rystede over min hele Krop, og jeg kunde see, at
								han loe. Saa kom Fruen i det samme, hun spurgte mig, hvad jeg vilde
								der; jeg sagde, jeg lagde i Orden, og løb ned til den Lille; men i
								alt dette her var Ringen gledet mig ud af Haanden i Skrædderens
								Strømpe. Jeg sad nede i Stuen med Barnet, og i samme Time gjordes
								Eftersøgelser om Pengene. De vare og bleve borte; men i Skrædderens
								Strømpe - han havde nok selv, strax efter at jeg var der,
								været og lagt tilrette, og puttet Strømperne i sit Skriin
								- fandtes Ringen, Skrædderen blev anseet for Tyv, blev
								tiltalt - og jeg, jeg Syndefulde, jeg leed af Forfærdelse
								derover, og turde ikke sige, hvordan det Hele var tilgaaet. Jeg var
								et Barn, et syndigt, ulykkeligt Barn! - Den stakkels
								Skrædder gik fra sin Samling derover, kom paa Daareanstalten, og jeg
								- jeg har aldrig før nu, jeg veed ikke hvor det just nu
								kommer, turdet udsige min Synd og Elendighed!«Saaledes, men for seent, var Gaaden løst; Vanvidets Sphinx, der
								knugede den stakkels Lappeskrædder, kunde nu ikke hæves ved Ordets
								Løsning.»Jeg tør ikke være din Dommer!« sagde Bodil;
								»men Gud er naadig, han lægger vor oprigtige Anger og Fortrydelse
								med i Vægtskaalen!« og hun taug. Den opblussende Glæde, hun nylig
								ved Brevet fra Pleiebroderen havde været gjennemtrængt af, var
								ligesom henveiret ved lille Karens Sorg og
								Bekjendelse. De rette Trøstens Ord, de hun skulde og maatte sige,
								vidste hun ikke. De vare blevne staaende paa Veien, lille Karen satte sig ned, overvældet af sin Sorg.»Gid mit Hoved laae paa Blokken!« hulkede hun, »saa havde jeg bødet
								for min Synd! - O Dommens Dag er ikke ved alle Tings Ende;
								nei! den er for mig alle Dage og alle Nætter, naar min Synd rører
								sig i min Tanke!«Bodil greb hendes Haand og sagde Psalmens
								Ord: »Han gjør ikke med os efter vore Synder og ei betaler os efter
								vore Misgjerninger; thi saa høi Himlen er over Jorden, er hans
								Miskundhed over dem, som frygte ham!«*)Stille og eensomt var det paa Heden; men ikke stille og eensomt i
								Hjerterne der.Og Brevduen fløi fra Præstegaarden paa Heden til Augustenborg Slot, ogsaa en Kampplads, Kamp mellem Liv og
								Død; dog Niels Bryde gik ud herfra karsk og
								glad, og snart var det første Aars Felttog endt, Vaabenstilstand
								erklæret, de danske Tropper bragte i Vinterqvarteer, meest i Jylland. Dog derop kom ikke Niels Bryde, som Bodil havde haabet; maaskee dog, at han i den glade Juletid
								vilde være her, og da blev visselig nok hver Uvillighedsrynke
								glattet. Men heller ikke det skete, han maatte blive paa Als. Brevets hvide Due fløi anden Gang, mens
								Sneen fygede, de hvide Bier sværmede, som man sagde, og Pige og
								Dreng sad og strikkede uldne Strømper; de Kløgtigste læste op af
								gamle Aviser om Krigen og sang: »den tappre
									Landsoldat«, »Gutter ombord!« og »Paaskeklokken kimed«. Der laae et heelt Folks Tanke heri,
								et heelt Lands tunge, lange Aar. Og lille Karen sad med mildere Sorg, med Veemods-Smiil og lyttede til.
								Sindet var lettet ved Skriftemaalets Bekjendelse; »vor Fader« i
								Præstegaarden, ja Byfogeden selv kjendte hendes Gjerning og Tanke,
								strænge Retfærds-Ord vare sagte, men ogsaa Trøstens og Naadens. Musikant-Grethe sad med en ny Harmonika, den
									Bodil havde faaet til hende ved
								Kjøbmanden i Aarhuus, som det var lovet, og
									Grethe vidste efter hver Vises Melodie,
								som den blev sungen, at opfange Tonen. Først gik det kun langsomt,
								hun maatte probere hjemme mangengang; men tilsidst saa lærte dog
								Instrumentet »at snakke redt«, det vil sige, synge tydeligt, og saa
								klang Melodierne i Præstegaarden.*) Psalm. 103, 10. 11.- »Ja var der ingen Fare, saa blev jeg her hos
								dig!«Naar var Faren forbi! Hvad vilde det nye Aar rulle op?1849, den tredie April, ophørte Vaabenstilstanden. Angestens Rygter
								kom med Vaarens Fugle, med Vindens Flugt - -»Lærken kommer flyvende søndenfra,Den fører saa underlig en Tale, - -Viben kommer med pjudskede FjerOg med sin sørgende Mage, - -Storken kommer saa fort han kan,Hans Been ere blodige røde:Kunde jeg tale om, hvad jeg har hørt,I sadde her ikke saa døde.Op fra Gryden, Du Bondemand,Fjender sætte alt Fod paa din Strand.Eia, Eia, saa raaber den, Storken.*)Som i vor Ungdoms-Tid, da endnu ikke den electromagnetiske Traad
								kjendtes, og kun det vexlende sorte Bræt var Telegraphens snelle,
								stumme Sprog, saaledes her, hver Efterretning kom fra kulsort Grund.I Eckernførde harpuneredes, som en fangen
								Hval mellem Sandrevlerne, det danske Linieskib; Hvitfeldts Vei til Himlen gik da mangen dansk Matros. Paa
									Dyppelbjerg stod en Kamp, og snart
								tændtes det aabne Kolding i Brand; under
								Regn af Kugler og Kartesker laae Saarede og Lemlæstede rundt om.
								Rygtet og Bekræftelsen herom naaede skrækkende hen over Heden, der
								før var eensom, men nu ikke mere. De stille Dage der vare farne hen;
									*) Denne ægte digteriske Sang er, som vi erfare, af
									Henriette Nielsen, Forfatterinden til
									Vaudevillen »Slægtningene«, og den ypperlige Fortælling fra
									Krigen »Dorthe«. der var en Uro, en travl
								Angest over Alle; Bud kom paa Bud; der meldtes, at Rigsarmeen
								trængte ind i Jylland og General Rye gjorde Tilbagetog.I Byer og paa Gaarde, ogsaa her ved Skov- og Hedestrækningen tænkte
								Enhver paa at skaffe bort eller skjule det Bedste, de havde. I
								Præstegaarden samledes Sølvtøiet, selv det bekjendte Hovedvandsæg
								lagdes hen; og udenfor Haven, ved den rynkede Piil, blev dertil af
									Bodil og liden Karen gravet et stort Hul. I Silkeborg Skov viste sig allerede
								fjendtlige Tropper. Forbi Præstegaarden kom Flygtninge, som meldte
								derom; de red afsted med Dyner og Kobberkedler foran sig paa Hesten,
								mere vesterpaa.Allerede vare Bayrerne paa Silkeborg. Von der Tann sad ved Frokostbordet i
								Fabrikherre Drewsens nye Gaard nede ved
								Langsøen, og heelt op til Aarhuus var Fjenden trængt. Ved Nørresnede, Byen ved Kong Snios og hans Dronnings Kjæmpegrave, havde Danske overrumplet Churhesserne. Man vidste om Alt og mere end Alt; det var,
								som om Luften bar Efterretningerne, som om Fuglene meldte derom, som
								klang det i de faldende Regndraaber. Krigens Rædsler laae i Tid og
								Tanke; Jorden selv syntes at ryste, man hørte gjennem den Kanonerne
								runge; Jorden meldte om Kamp, Luften meldte derom. Ingen Breve kom
								mere derude fra; hvor var Niels, hvorledes
								gik det de Danske?»Gud han raader for Lykken!«Niels Bryde var i selve Jylland, i det beleirede Fredericia; de vidste det ikke i Præstegaarden, de hørte ikke
								derom. Tanke og Tale var altid om Krigen; selv fra Prædikestolen lød
								om den i Bøn og Fortrøstning. Det var Dage, paa hvilke Hjertet
								inderligt trængte til sin Gud, hvor kun i Troen var Haab og Frelse.Udenfor, i den store Natur, gik Alt sin vante, glade Gang; den stærke
								Gyvel stod i Blomster og omsurredes af den travle Bi; Smaafiskene
								stode i Stimer i Aaløbet, og Vildanden tænkte hverken paa Jæger
								eller Skud. Kun gjennem Menneskets Sind og Tanke gik de tunge
								Prøvelsens Dage; men ogsaa de havde deres Velsignelse, sagde den
								gamle Præst og talte om, hvorledes Holger
								Danske var vaagnet i det hele Folk, hvorledes alle de smaa,  sneverhjertige Traade
								vare bristede, og kun een Tanke, Sammenhold i Kjærlighed til
								Fædrelandet, løftede dem Alle. Smaaligheden faldt bort, store og
								skjønne Handlinger lyste, og for Menneskets Forstand prædikede
								Tidens Kamp og Rørelse, at kun Gud alene raader.Bodil tænkte saa inderligt, saa kjærligt paa
								Broderen, hvor han saa maatte være; en Troens Skole vilde disse
								Aaringer og Dage blive ham. Paa Valpladsen og i Lazarethet, hvor i
								Bevidsthed en Sjæl drog bort, fornam han i Alvorets største Stund
								Forvisningen om et evigt Liv i Christus. Ungdommens lette Sind og
								Leg med det Hellige vilde fordunste; Broderen vilde gjennem disse
								tunge Dage komme til Erkjendelse, Gud vilde lade sin Naade lyse over
								ham.Fredericia havde udholdt en lang Beleiring,
								enkelte Huse og hele Gader vare der afbrændte, Mennesker lemlæstede
								og døde; nu rungede gjennem Landet om det vundne Slag:»Seirens Engel fløi over ØMed Høisang om Danskens Mod;Han sang om herlig Stordaad:Men hans Vinger drypped af Blod.«*)Til Præstegaarden kom Brev fra Niels Bryde;
								ikke til Bodil, men til »vor Fader«, og hun
								var saa inderlig glad derved; det var et Tilnærmelses-Skridt, det
								første. I faa Ord var meldt den dyrkjøbte herlige Seir; men General
									Rye var faldet; tappre Mænd havde med
								Liv og Blod bragt Danmark nyt Fodfæste paa dets retfærdige Grund,
								styrket dets Mod og Sammenhold.Snart lød ogsaa til Præstegaarden om Freds-Underhandlinger; da vilde
								maaskee Niels Bryde komme her, om kun nogle
								Dage. Der lød om Vaabenstilstanden, - han kom ikke; og ved
								Vinterqvarteret laae han i Fyen. Vi følge ham ikke derhen, vi følge
								ham ikke selv i det tredie oprullende Krigsaar, vi blive paa Heden
								hos Bodil og med hende fornemme om
								Svenskernes Komme, et Værn i det Slesvigske mod Fjendens
								Fremtrængen; vi fornemme *) B. S.
									Ingemann. deres Bortmarsch, og høre
								om de danske Troppers Bivouacliv sønder for Flensborg. Hr. Skjødt fra Silkeborg bragte Bud derom; han havde, som
								saamangen Dansk, besøgt Soldaterne, talt med Niels Bryde og spiist med ham i den lystelige Sommerleir,
								som han kaldte det. En heel By med Gader, benævnede efter de
								kjøbenhavnske, var reist af Jordhytter, der stode smykkede med
								grønne Grene; Danebrogs-Faner vaiede, det var deilig Sommertid, lyse
								Nætter, og Sang af veløvede Stemmer lød i Leiren. Krigen saae der
								heel lystelig ud, sagde Hr. Skjødt, og hans
								Fortælling lyste ind i de Gamles Sind og i Bodils Tanke. Et Sommerbilled kom der, som hun ikke havde det
								før om Krigen; hun saae den danske Soldat svinge den friske
								Bøgegreen, »Birnams Skov« skride fremad, hun følte hvad snart
								Skjalden sang:»Fra Als til Dannevirke,Fra Sli til Ægers Dør,Skal Danmarks Løver springePaa Gyldengrund som før;Hos Angler og hos Friser,I gjenfødt Vennelag,Skal synges KjæmpeviserOm Seirens Julidag.«*)Idstedslaget var vundet, Frederiksstad, som flammende Baal* belyste Danskens Seier;
								Kirkeklokkernes Ringen var Fredens Klang; det rungede over Landet:»Sit Løfte har han holdt, den tappre Landsoldat!Hurra! - «Han alene var Folkets, Øieblikkets jublende Tanke; Æreporte reistes,
								den engang ringe ansete Soldat var saa stor, - han vidste
								det ikke selv.Efter tre livsprøvede Aar vendte igjen Niels
								Bryde tilbage til Kjøbenhavn. Tre
								righoldige Aar havde gjennemrystet, løftet og *) Grundtvig. udviklet ham; en Aandens
								Skole havde de været for ham, og ført ham - hvor vidt?Vi ville følge ham, som Bodils Tanke fulgte
								ham i de tre lange, tunge Aar, i hvilke Gyvelen og Lyngen blomstrede
								frisk og smuk, alle Skovens Fugle sang fornøiede, men kun Mennesket
								gik betynget, overvældet, og dog, liig Antæus, ved hvert Slag til
								Jorden, reiste sig med fornyet, forøget Kraft - i Gud.I Landsbykirken holdt Præsten Takkebøn for Seiren og Freden; i sit
								lille Kammer takkede Bodil endnu engang vor Herre, ham, den personlige Gud, der var
								hende nær og havde Øine for hende og Ører for hendes Bøn. Hun bad
								for Hver, der stod bedrøvet for sine tabte Kjære, hun bad for Hver,
								der vaandede sig paa Smertens Leie, hun tænkte paa Guds uendelige
								Naade og Fredens Velsignelse, hun tænkte paa Niels Bryde, hvordan det nu ret saae ud inde i ham; nu var
								vistnok Ungdoms-Overmodet, den drillende Spøg, den altfor strænge
								Forstandighed luttret, hævet! Hendes Længsel efter ham var stor; hun
								græd i sin Glæde, hun smilede i sin Sorg, - og vi ville
								med hendes Tanker søge ham i Kjøbenhavn, i
								et nyt Livs-Afsnit.II.Soldatens Hjemkomst. Tro og Viden.Aldrig var vist Soldaten blevet hjerteligere modtaget, bedre
								indqvarteret og betænkt, end i disse Indtogsdage i Kjøbenhavn. Han beskjæftigede Alles Tanker;
								der var igjen Helte i Hverdagslivet. Det var ikke Tilfældets
								Modetone, ikke Eftersnakken og tillavet Henrykkelse, de Strømninger,
								Kjøbenhavnerne ved andre Leiligheder havde ladet sig bortrive af;
								det var her sand, naturlig, sund Begeistring. Dansken havde hævdet
								sit Navn, sin Betydning for Verdens Øine; man levede deri, hver
								glemte i Øieblikket sit eget lille Jeg.De fleste Huusværter foranstaltede ihast et Gilde for deres
								Indqvartering, Huusmoder og Døttre kom ind i Kredsen, og  mangt et Sted blev der strax et
								muntert Bal improviseret. Der gik en frisk, en herlig Luftning
								gjennem Hverdagslivets skoledunstende Stuer.»Der gik en Jubel Landet rundt,Og alle Hjerter brændte - «*)Niels Bryde var af Familien Arons indbudt at tage Qvarteer hos dem
								indtil videre. De to smaae Værelser, Julius
								engang havde beboet, og hvor endnu hans Meubler og Bøger stode,
								Kobberstik og Malerier hang, Alt i den Orden, som da han for tre Aar
								siden drog bort, bleve nu indrømmede Vennen, og Modtagelsen var som
								en kjær Slægtnings; Fader og Bedstefader gav ham Kys og Omfavnelse,
								de to ældste Døttre græd og loe, Rebekka
								især udtalte sig. Amalia derimod havde en
								Brudgom at præsentere, en svensk Officeer; Esthers Øine straalede af Glæde, og dog laae der i
								Trækkene om Munden en Smerte, et Udtryk, som Niels Bryde forstod saa godt; Moderen sagde det i de Ord:
									»vor Julius maatte blive derovre!«»Han er ogsaa med!« udbrød da Esther livlig,
								»han er med i vor Glæde, med i Hjemkomstens deilige Fest!«
								- Hvor var hun blevet smuk, just aandig smuk, og dertil
								saa skjønt legemlig udviklet; mangt et udødeligt Digt af Persiens og
								Arabiens Sangere have ikke havt en Skjønheds-Gjenstand som hende.
								-Ogsaa Hr. Svane traadte op, og det med
								straalende Ansigt og straalende Humeur, uagtet, og det skjulte han
								slet ikke, de sidste Aaringer havde plukket af hans Hoved alle de
								spredte sorte Haar, og en stor Deel med af de graae.»Man bliver gammel,« sagde han, »man maa gaae med Mavebælte. Men det
								gaaer da Jorden ogsaa med; den har sin varme Golfstrøm fra Mexico op til os i Norden; hvad var vi uden
								det Bælte? Mit hjælper mig imidlertid ikke hver Dag!« Det var i hans
								Mellem-Etage Uroligheden sad, sagde han; snart var det der, som
								havde han indvendig Fyrværkeri, Lynstraaler i Omegnen af Maven,
								eller Mellemgulvet blev lagt om, eller i det mindste skuret *)
										H. P. Holst. eller vasket. »Tidt troer
								jeg,« sagde han, »at jeg har UnderlivsConvolvoli, for ikke at sige
								Tarmslyngninger; men idag har jeg bonet Gulv, og Humeuret dandser i
								alle Etager! Velkommen, min Ven!«Madam Jensen lod sig ogsaa see, aflagde
								Visit, og det var Venskab, ellers var hun sandelig ikke gaaet op til
								et eenligt Mandfolk; men hun havde hørt, at Doctor Bryde var kommet, og han havde nu været i
								hendes Tanke al denne trange Tid. Hun var ogsaa i Humeur, og gik
								tidt paa Comedie, sagde hun, men ikke »i det
									Kongelige«, nei i Casino. »De gjør
								det meget net, men de ere jo ikke saa fornemme der, De som agere,
								som paa det Store, og saa har de ikke saa mange Etager!«Af Madam Jensen hørte han ogsaa om Mo'er Børre, hende i Rundetaarn, som han havde
								talt om og kjendt som Barn; hun levede saamænd endnu, og havde nylig
								havt det Held, at Doctoren, hvem hun havde forskrevet sit Skelet
								til, var død, Enken havde ingen Brug for det, saa at Mo'er Børre igjen var løs og ledig, og da hun var
								saa gammel, havde hun beholdt aarlig sine to Rigsdaler; og hermed
								slippe vi Mo'er Børre.Kammerherren og hans Frue mødte Hr. Bryde paa
								Volden. Kammerherren udtalte sin Frygt for, at det Skandinaviske
								skulde nu faae for stor Indflydelse, og Fruen var vred paa
								Krigsministeren, fordi Hunde ikke maatte gaae paa Volden; Zemire turde ikke være med. Hun anede da
								ikke, hvad der op i vore Dage forestod den: paa sin gamle Alder at
								gaae med Mundkurv, der rigtignok blev givet den af Gummi-Elastikum,
								for ikke at genere; den kunde altsaa ligesaa godt have gaaet kun med
								en Kridtstreg om Snuden.»Deiligt Veir!« sagde Fruen, - »à la Venedig! -
								smukt arrangeret i Ridehuset! - yndig Pige, lille Arons! - Jøde! - godt
								klædt! - Formue! - Silence!
									- der kleine Schalk Amor!
									- au revoir!«Det var Ord-Bygen paa Volden.I Niels Brydes første Samtale, ene med Esther, talte hun om sin Broder, spurgte om
								hvert lille Træk, hver Enkelthed, der i Brevet var antydet. Strax
								havde det bedrøvet hende, sagde hun, at han skulde døe Straadød,
								udaande i en Typhus, istedetfor at falde paa Kamppladsen; men snart
								var det blevet hende klart, at ogsaa de,  som ved Strapaze, Natteleie paa den kolde,
								vaade Jord rammedes af Sot og Syge, at ogsaa disse faldt i deres
								Virken, gave deres Liv hen for Fædrelandet. Niels
									Bryde maatte fortælle om den sidste Time, Dødsnatten paa
									Augustenborg, og han gjentog Broderens
								Ord, og i Bekjendelsen fornam Esther, hvor
								bitterligt det havde været ham; Videnskabens Sol, syntes hun, havde
								gjort ham blind for Den, der var Solens Ophav, han havde ikke kunnet
								udtale Forvisning om Udødelighed.»De troer ikke paa et Liv efter dette?« sagde hun og saae paa ham med
								sit bedrøvede Barne-Smiil, og idet hun saae, i dette korte Moment
								gik en Sum af Tanker, hele tre Aars Sjæleblink i Sorg og Smerte,
								gjennem hans Fornemmelse.Ligesom der selv hos de lavest staaende Folkefærd, hos Urskovens
								Vilde, er om end nok saa uklar, dog en Guds-Idee, saaledes er der
								hos den stærkeste Materialist en Begrændsning, et Yderste, hvor
								Tanken vakler og fornemmer Pustet af Guds Aande. I Rummet er
								Grundstofferne det Givne, i vor Sjæl er den religiøse Tro det Givne.
								Videnskaben havde i klare Tanke-Timer mathematisk viist ham, at der
								i Alt lever og rører sig en Kraft, der gjør, at Uforanderligheden,
								Urstofferne, der ikke døe, blive foranderlige i evig Afvexling, og
								denne Kraft, hvorved det Livløse føder Bevægelse, Leven og Tænken,
								det Aandløse føder Aand, denne Kraft, dette Oversandselige, vidste
								han nu kun eet Navn for - det var Gud. Denne Overbeviisning, dette mægtige Støttepunkt var han
								naaet til, ogsaa gjennem Viden; men Udødelighed for os Mennesker,
								Udødelighed i Bevidsthed og Væren - den øines kun gjennem
								Troens Glar, og det havde han bortkastet.Lykkeligere er det at troe, end at vide; thi Troen har Alt, og vor
								Viden er saa ringe. Den Tanketraad fra hiin Nat paa Valpladsen var
								ikke helt henveiret, den flagrede, om end lidt løs; dog Bodil vilde her sige, Guds kjærlige Haand
								kan i et Nu binde den fast, og give den Styrke som et Ankertoug.
								- »At være eller ikke være!« dette store, Evigheden
								omfattende Spørgsmaal, kom og svandt som Lynblink, der forsvindende
								gjøre Alt endnu mørkere rundt om.Hvor tidt havde han ikke ved et Dødsleie spurgt sig selv: hvad er
								det, der i Glands-Bevægelsen i den Døendes Øine frembringer  Virkning paa mine
								Seenerver, som igjen faaer Hjertets FølelseNerver hos mig til at
								zittre, og jeg deri har Forvisningen: »hans Død er salig, denne
								Glands-Bevægelse forkynder hans Vished om et evigt Liv!« Med
								Forstandens Sonde havde han prøvet disse Fornemmelser, der første
								Gang lydeligst rørte sig hos ham, da paa Valpladsen hans Hund lagde
								sit Hoved til hans Ansigt, og saae paa ham med saa trofast, tænksom
								Blik, som havde ogsaa den en Sjæl! - Udødelighed, hvilken
								Storheds-Tanke! hvorfra kommer Trangen efter den hos os Mennesker?
								Hver Drift, hver Trang i Skabningen bliver jo tilfredsstillet!
								Udødelighed - er denne kun en Phantasie, der aldrig vil
								blive Kjendsgjerning?Denne Tankesum, disse Sjæleblink, som vi her bruge mange Ord til at
								betegne, lyste i det Moment, Esther med hele
								Inderlighedens Smerte udtalte: »De troer ikke paa et Liv efter
								dette!«»Overbeviis mig om det, Esther!« sagde han,
								»overbeviis mig, om De kan!«Hun betragtede ham alvorligt.»Paa den Vei, De skal overbevises,« sagde
								hun, »er jeg en Fremmed!« og hun taug, sagde længe ikke et Ord,
								pludselig faldt hendes Øine hen i Vinduet, der stod i en Urtepotte
								et vissent Rosentræ, hvert Blad var faldet af, hver Stilk stod tør
								og uden Livskraft, Roden selv var tør og hensmuldret. »Seer De det
								Træ?« sagde hun, »det er gaaet ud, det er Benævnelsen; er der ikke
								en heel Lærdom i de Ord, anvendte paa Træet og det hensovede
								Menneske? Den, hvis Religion kun bygger i Videnskaben, maa erkjende
								denne Betydning, Den, som bygger i Bibelens Forkyndelse, erkjender
								det ligesaa fuldeligt. Det er gaaet ud! siger den Lærde,
								Bestanddelene ere gaaede hver til sit Udspring, Brint, Ilt, og hvad
								de mange Elementer hedde, der udgjøre Tingene, ere vendte tilbage,
								de ere gaaede ud af denne Skabnings Kredsløb, ud i det store
								Verdensalt, for at virke evig og altid, dog ikke i samme, men i
								forskjellige Aabenbarelser og bevidstløst. Hos Dyret er der allerede
								noget Mere, noget Høiere, end i Plantens Sammensætning og Kræfter,
								og hos Mennesket, vi fornemme det jo Alle, er der noget endnu langt
								Høiere; der er Samvittighed, Retfærdighed, kort alle de Aandens
								Evner, som vi maae laane Navn fra, for i deres høieste Udvikling at
								menneskeliggjøre os Gud. Vore  jordiske Dele gaae ud i det store Kredsløb,
								ogsaa Aanden, det langt Høiere naaer til sit Ophav! Her mødes
								Videnskab og Bibel, Aanden gaaer til Gud, til sin Opstandelse, et
								evigt Liv!«»Og har Erindring og Bevidsthed?« spurgte Niels
									Bryde. »Gaaer Hjernens Phosphor op i Gasarter, hvad er da
								vor Udødelighed? Ingen!«»Bibelen giver os Tilsagn derom!« sagde Esther.»Ikke det gamle Testamente sagde Niels Bryde; »Jobs Historie er en Tornebusk,
								der rusker Uldtotten af Troens Faar. Job
								siger: »»Mine Dage ere lettere henfløine end en Væverskytte, og de
								ere forgangne, at der nu er intet Haab. - En Sky forgaaer
								og farer bort, ligesaa den, der farer ned til Graven, skal ikke
								komme op igjen.««*)»Det gamle Testament,« sagde Esther, »er en
								Samling af Folkets Bøger, det nye Testament, veed De som Christen,
								er en Aabenbarelse af Gud, og den lover det evige Liv. Men Bibelen
								troer De nok ikke meget paa. I den meest aandelige Sag, skulde man
								dog meest holde sig til det meest Betydende, det aandelige Indlæg!
								- Her er en anden Bog,« vedblev hun med et eget Smiil,
								bladede i Bogen, og mellem flere der indstregne Steder udpegede et.
								»Her staaer, hvad jeg tænker, men som jeg ikke saa kort og klart
								selv kan udtale Dem.« Det var Goethes Faust,
								den Digtning, som altid særlig havde interesseret hende, fordi hun i
									Faust engang fandt Liighed med Niels Bryde; det var anden Deel, hun viste
								ham.Han læste:»Daran erkenn' ich den gelehrten Herrn!Was ihr nicht tastet, steht euch meilenfern;Was ihr nicht fasst, das fehlt euch ganz und gar;Was ihr nicht rechnet, glaubt ihr sey nicht wahr;Was ihr nicht wägt, hat für euch kein Gewicht;Was ihr nicht münzt, das, meint ihr, gelte nicht.«*) 7, 6. 9.»De ogsaa,« vedblev han, »stiller Troen og Videnskaben over mod
								hinanden, sondrer dem, som Ordspillet vil: Troen i Oratoriet og
								Videnskaben i Laboratoriet!«»Nei,« svarede Esther, »jeg erkjender, at
								Sandheden ikke kan stride mod Sandheden; men jeg troer mere paa Guds
								Viden end paa Menneskenes. De stride, de bevise, de forvirre og
								gjøre Fortræd hos de Fattige i Aanden. Jeg kunde sige med Bibelens
								Ord: »»bedre at en Møllesteen hang om deres Hals, end at de
								forargede Een af disse Smaa!««»De mener her særlig Materialisterne,« sagde Niels
									Bryde; »De betragter disse som Ugudelige, som halv onde
								Magter. Opgiv et Øieblik at tillægge dem slette Motiver, træd over i
								deres Rækker, i deres Forstaaen. Det er den gudnedlagde Trang i os,
								til at vide, kjende og begribe sig og Verden, der fører Manden ind i
								Videnskaben; han sondrer, klarer og giver Verden det Fundne og
								Vundne. Kan han fornægte sin Overbeviisning? Da Galilæi maatte afsværge sin Paastand, at Jorden bevægede
								sig, troer De, at han derfor da selv forandrede sin Mening? Det
								gaaer Menneskeheden, som det enkelte Menneske; alt som den skrider
								frem, bortkaster den sine falske Begreber: Trolddom bliver til
								Naturkræfter, det Overnaturlige bliver naturligt, thi vi komme til
								at forstaae det. Videnskaben rykker Overtroens Ukrud bort af Troens
								Ager, og griber endogsaa Haanden stundom feil, det er da ikke med
								Villie til at synde; den største Materialist, naar det bliver ham
								klart, at hans Viden er Vildfarelse, vil vende om - og
								Gud, som De opfatter ham, vil, efter Parablen om den forlorne Søn,
								gjøre en Høitidsfest, ikke materiel, men sjælelig i Sjælens Verden.
								- Materialismen er ingen Gift-Frugt, ingen Sygdom i vor
								Tid; det er et Forstandens Træ, Gud lod voxe frem alt i de ældste
								Tider. Allegorien lader det være lysteligt at see til i Paradisets
								Have; Historiens Bøger, Philosophernes Skrifter ere som dets Blade,
								gjennem hvilke vi fornemme Aandens Susen. I vor Tid optager hele
								Slægter i sig, hvad før kun den Enkelte gjemte eller
								gjennemkjæmpede. De strængt Orthodoxe ville ikke vide noget herom;
								de følge ikke deres Mesters Lære: »dømmer ikke, saa skulle I og ikke
								dømmes, fordømmer ikke, saa skulle I ikke fordømmes!«  Det er for dem, som om al Sandhed
								rummedes ene i Troen, men denne fra Gud skulde vi ikke turde prøve
								og overtænke!«»Ikke al Tro anseer jeg for Sandhed,« sagde Esther; »da blev hver Deel i de forskjelligste Religioner
								Sandhed. Der er Vildfarelser i det at troe, som i det at vide!«»Ja vel!« udbrød Niels Bryde; »Astrologien
								maatte fordunste, fordi den ikke havde Sandhedens Kjerne!«»Ikke heller, i det mindste hos mig,« vedblev Esther, »er der Frygt for at tænke over Troen; skulde det
								ikke tillades Menneskene, i de vigtigste Anliggender for dem, at
								turde tænke og prøve? Det kan ikke være Guds Villie; han aabenbarer,
								og vi erkjende! Men ligesom nu det menneskelige Syn har sin Grændse,
								saaledes kunne vi med Aandens Øine ogsaa kun naae et vist Maal; ved
								dette tør vi ikke slippe, men bør give os hen, i det store Underværk
								troe paa Undere, som vi troe paa Kloder i Melkeveien, og paa endnu
								fjernere Verdener, som aldrig ved jordiske Midler blive at see!
								Men,« afbrød hun sig selv, »jeg er kommet ind paa et Gebeet, hvor
								jeg maa synes kun at ville eftersnakke og være et lærd Fruentimmer;
								det er jeg ikke, og det vil jeg af Alt nødigst være, uagtet det er
								Veien, i det mindste den eneste, jeg veed, hvor man maa søge Dem de
								helbredende Urter, som kan aabne Deres Øine for det evige Liv!« -»Just der har jeg selv søgt, men jeg fandt ikke Urterne kraftige
								nok,« sagde han; »hos Dem er det derfor jeg vilde belæres, om jeg
								kunde det! I Forsvaret for hvad De anseer for det Sande, er saamegen
								Inderlighed, at denne maa udøve en Magt. Jeg forstaaer og opfatter
								Dem bedre, end De mig, jeg er forvisset derom; men hvorledes skulde
								De kunne det anderledes? De sidste Aaringer har klaret Meget for
								mig, bragt mig til ogsaa bedre at kjende mig selv. I Ungdoms-Aarene
								gjør man saa mangt et Kraft-Experiment, prøver hvad Legemet kan
								udholde, Svømmeren forsøger hvorlænge han kan holde sig under
								Vandet, den Stærke prøver hvor tung en Vægt han kan hæve, eller mod
								hvilken mægtig Modstander han kan staae sig i Brydning; tidt knækkes
								derved en Arm eller et Been. Ogsaa med Aanden gjør man i den Alder
								Kraft-Experimenter, og jeg tilstaaer, at jeg i ungdommeligt Overmod
								har søgt at løfte mig saa høit, at jeg troede at kunne  undvære Guds Tilværelse, ikke
								behøvede Udødelighed, ja jeg ansaae det som en Storheds-Opgave for
								Mennesket, at bringe det dertil. Men paa det Høidepunkt holder Ingen
								sig, det er en Over-Kraftanstrængelse; Vi Alle føle en Afhængighed
								af mere end Tilfældigheder, en Nødvendighed til at antage, hvad
								Forstanden ikke mægter at benægte; i al vor Viden bliver en uendelig
								Famlen, en Falden ud af, og man har kun Støttepunktet Gud,
								Regnestykket gaaer ikke op uden ham. - Jeg troer paa ham,
								vi troe Alle - men hvorledes? Selv de meest Troende, selv
								de Viseste, hvorledes er deres Tro paa Gud? Goethe har saa sandt, saa menneskeligt udtalt denne
								Sandhed i Faust, hvor Gretchen spørger: »Glaubst Du an Gott?« Bogen, der laae
								paa Bordet, tog Niels Bryde uden at aabne
								den, thi Ordene vare levende i hans Tanke.»Wer darf sagen,Ich glaub' an Gott!«og paa Gretchens Udbrud: »So glaubst Du
								nicht!« fortsætter Faust:»Wer darf ihn nennen?Und wer bekennen:Ich glaub' ihn?Wer empfindenUnd sich unterwindenZu sagen: ich glaub' ihn nicht?Der Allumfasser,Der Allerhalter,Fasst und erhält er nichtDich, mich, sich selbst?«»Som Gretchen og Faust forskjellige opfatte Gud, gjør vi det maaskee ogsaa, men
								vi mødes dog vistnok mere i Opfattelsen, end Digteren her i Digtets
								første Afdeling har kunnet lade de to mødes. Troen paa Gud er svævende, vi have ikke ret Udtryk for det
								Unævnelige, det Ufattelige; men Visheden er
								sand, urokkelig! Gud er til, men Eet endnu
								foruden »Gud« er der, vi ikke kunne undvære,
								det er Udødelighed med Bevidsthed og Erindring. Det  er en Trang, det er et Haab
								- men som Kjendsgjerning kan det ikke bevises!«»Jo sikkert!« udbrød Esther. »I Guds
								Kjærlighed, i Guds Retfærdighed ligger det aabenlyst; see vi det
								ikke der, hvad hjalp det »»selv om de Døde stode op og vidnede««?
								Lige ud til vore Fingerspidser er Guds Forsorg for os lagt, Alt
								betænkt i Kjærlighed saa viseligt. Alt, hvad skabt er, modtager jo,
								hvad det trænger til, Alt erholder, hvad dets Drift og Længsel
								tørster efter; skulde da Mennesket, det meest Fuldendte, ikke faae
								stillet sin Sjæle-Tørst: Udødelighed! Guds
								Kjærlighed forsikkrer os det, Guds Retfærdighed betinger det. Vi
								Alle, i hvor snever vor Levekreds i Verden er, fornemmer
								Disharmonierne, see den ulige Fordeling af Velværen, af det Godes
								Løn i denne Verden. Hvor underlig stilles Menneskene, hvormeget er
								ikke som spildt, som kun en Leeg! De har fortalt mig om Musikant-Grethe paa Heden, de bortkastede
								Evner der; De har fortalt mig om den stakkels »Lappeskrædder«, der som et Legetøi for Tilfældigheder
								piintes og kastedes hen, hvor det at høre op er en Velsignelse!
								Menneskehedens Udskud, en bydende Caligula,
								Dumhed, Grusomhed, dyriske Laster, som Historien viser os dem hos
								mange Magthavere, Bydere over Millioner Ædlere og Bedre, staae som
								Udkaarne, beskyttede af den Gud, vi alle erkjende som god, viis og
								fuld af Omsorg - det var han da ikke, for os, for Verden,
								og dette er utænkeligt! Regnestykket her gaaer kun op ved det Tal:
									et evigt Liv. Dette er derved for mig
								saa mathematisk vist, som to og to er fire!«»Jeg maa indrømme Dem, at De beviser klart,« sagde Niels Bryde, »jeg har Bevidsthed ved Deres Ord, eller ved
								den Musik, Overbeviisningen hos Dem opløfter mig med; dog Troen
								faaer jeg ikke! - min Tanke har den ikke!«»Nei!« afbrød Esther, »Troen tænker man sig ikke til - den gives! Og i det nye Testament er den givet!
								der strømmer Livets Kilde! Jeg tør ikke nævne mig Christen, jeg har
								ei faaet den Christnes Daab, og uden den er jeg endnu Jødepigen, dog
								- gid det Liv, den Naade, Gud har ladet lyse over mig,
								ogsaa trænge gjennem Dem! og det vil skee!« Hun tog hans Haand, saae
								ham med Inderlighed ind i Øinene; der var en Veemod, en Glæde  deri, og mens hun talte,
								belyste Aandens Pindse-Flamme de milde Barnetræk.III.Mere om Esther og en gammel Bekjendt.
									Selvprøvelse.I mange Familier var Niels Bryde meget vel
								seet, »men det kan man ogsaa blive mæt af!« sagde Hr. Svane. »I nogle Huse gaaer jo Alt op i
								Børnene, der alle ere lyse Hoveder med Uheld ved Examen; andre
								Steder har kun Huusholdningsbogen Tanken, man er som til Uleilighed,
								indtil Regnestykket er gjort. Niels tager
								Behageligheden og Vrøvlet eet Sted, det er mere reelt.«Arons Huus var ganske blevet ham et Hjem,
								Alle her holdt af ham, selv Rebekka, det
								gode Hoved, der var lidt sei i sine Meninger, og altid mod ham holdt
								med Hr. Bruss og med Maleren, Geniet fra Hr.
									Meibums Soirée! - Hr. Bruss var blevet meer og meer ravruskende
								nordisk, prædikede Edda-Christendom og lyste den evige Død over
								hver, der ikke havde hans Tro. Maleren kom altid i Ekstase over et
								Par af hans Medkunstneres Betydning - Niels Bryde fandt disse grumme kjedelige, det sagde han en
								Dag, og fik til Svar: »Al Kunst er kjedelig, dog det forstod man
								ikke, naar man som Niels Bryde manglede
								Jomfruen!« det vil sige Umiddelbarheden.Slige Smaarivninger fandt jævnlig Sted der i Huset med Rebekka, Hr. Bruss
								og Geniet. I Meget udenfor det Religiøse
								udtalte ogsaa Esther en bestemt Mening, der
								tidt var afvigende fra Niels Brydes; men det
								blev ham dog et Savn, om han ikke daglig hørte hende saaledes.Kierkegaards Skrifter, dette Humorets og
								Forstandens Drypsteens-Væld, hvis Tendens, efter Hr. Svanes Opfattelse, er at danne orthodoxe,
								gothiske Kirkebuer, ham, mangen Danneqvinde, med Sypige-Aand, siger
								at forstaae, og hæfter sig en kierkegaardsk Sløife paa Skulderen,
								for at hun kan komme i Liberie og vise sit Herskab -
								Altsammen Hr. Svanes Ord - kunde
									Esther ikke  slutte sig til; hun beundrede den Begavede,
								men blev træt af at kravle over Sprogets Brolægning til Tankens
								Tempel; Veien var hende saa lang, og det Grønne, hun fandt, var ikke
								friskt fremskudt.Esther forstod sig ikke paa Musik, sagde
								Søstrene, der hver Aften var paa italiensk Opera, kun yndede den, og
								havde en Lok af Rossis Haar; og dog
								indrømmede hun, at denne Musik just laae for Stemmen, at Norma græd i Melodie, hvor hun tilstod for
								Faderen sin Synd. Rossinis Tonevæld, sagde
								hun, var som Champagne; men hun trængte til en ganske anden Drik,
								den evige Natur-Kilde, der sprudler fra Gluck,
									Beethoven og Mozart, hun holdt af
									Hartmanns og Gades Musik, den naaede hendes Hjerte, og alligevel sagde
								Søstrene, at hun slet ikke forstod sig paa Musik.Esther kom paa Udstillingen, men hun var
								ikke enig med de Andre, og da vi her ikke ere det med hende, skal
								hendes Udtalelse ikke høres. Høiest elskede hun Billedhuggerkunsten,
								der som Danebrog faldt fra Himlen ned til os ved Thorvaldsen.Hun høiligen beundrede Oehlenschläger,
								forstod og udtalte hans Betydning for Norden, og ved ham igjen
								nordisk Literaturs i Tiden for Jordens andre Lande; men hun saae
								ogsaa Mangler, hvor just ofte hendes Omgivelse tabte sig i
								Henrykkelse. Hun fandt hans nordiske Qvinder for bløde, Thora, Signe, Valborg, de ble ve ømme,
								rørende, astralklare christelige Qvinder, de rørte os i deres
								qvindelige ideale Aabenbarelse; men saaledes meente hun de ikke
								kunde have været i Virkeligheden. Historien og Kjæmpeviserne viste
								os dem anderledes, og derfor maatte Fremstillerinden kunstnerisk
								vide at accentuere efter det historiske, sande Forbillede. Eleonore Ulfeld i Dramaet »Dina« kaldte hun særligt forfeilet. Hun forstod ved et
									Mønster for Qvinder, som Eleonore Ulfeld nævnes i Historien og
								Skolebøgerne, ikke at være blød, yndelig, rørende. Det var Eleonore ikke, sagde hun; det var ved sin
								Kjærlighed og Troskab til sin Gemal i Livets Kamp og Prøvelser, at
								hun blev dette Mønster. Hun havde en Villie, Ord, der udtrykkede
								denne, menneskelige Lidenskaber, Characteer; Esther forlangte i Digtningen og Fremstillingen den
								historiske Eleonore Ulfeld.At udtale sligt og stærkt, som hun gjorde det, vilde være at  bryde med det hele
								Kjøbenhavn, »Nordens Athen«. Klogt var det,
								at Esther kun sagde det til Niels Bryde; men just denne Menings
								Udtalelse, det, at hun i sin Dom aldeles ikke fulgte Strømmen, og
								dog i sin Paastand mod ham ikke havde Rebekkas Seihed, drog ham meer og meer til hende, hun blev ham
								af Verden en Deel, han ikke kunde undvære, og han kom derfor daglig
								i Familien.En Dag, just i det han traadte ind, læste Esther i Kerners: »Die Seherin von
									Prevorst«; han kaldte Bogen en hysterisk, overspændt, usund
								Mundfuld, og med en Grimasse rev han den fra hende.»Har De læst den?« spurgte Esther, »vist ikke
								anderledes end flere Kritikere læse Bøger, som de forud have en
								Slags Mening om; de blade, »orientere sig«. Jeg er ikke opfyldt af
								denne Bog, men sat i Stemning ved den. De troer ikke paa det
								Overnaturlige, troer ikke ret paa det Høieste i os. De vil gjennem
								Sandserne have fat paa det Sjælelige; men det kan man ikke efter
								vanlig Griben. Dog det, at vi have i os en Sjæl, en usynlig Aand,
								maa De erkjende, thi den er Deres Jeg, Deres egentlige Dem selv. Men
								har De aldrig fornummet, at denne Sjæl ligesom har Føletraade, der i
								Momenter kunne hæve sig ud over vor sædvanlige Sandseverden. Vi
								forudføle undertiden, hvad ikke al vor Kløgt kan udfinde. Mon ikke
								Bønnen, naar denne kommer ret fra et bevæget Bryst, er en saadan
								Kraft? Der var en Tid, Videnskaben ikke vidste om Kometernes Baner,
								deres Løb kaldtes Tilfældigheder, thi det kom ikke ind under de af
								Videnskaben kjendte Love for det store Verdens-Alt; siden har man
								lært, at de have deres egne ligesaa viseligt bestemte Baner. Mon
								ikke Aandeverdenen, ligesom Kometerne, kunde have sit Naturlige,
								Forklarlige, kun at man ikke er kommet saa vidt, at man forstaaer
								det? I det store Mirakel, som det Hele er, skulde jeg ikke der troe
								paa en Aandens høiere Verden med dens særegne Love og Baner, ganske
								udenfor de reent materielle? Hvorledes skal jeg udtrykke det? Naar i
								den store Himmel-Mekanik Kometerne skjære Maanens, Jordens og
								Stjernernes Vandrevei, skulde der da ikke, for hvad vi kalde det
								Overnaturlige, være Baner, der skjære det Almindelige? Vi krybe som
								Ormen om paa en mægtig Bygning, og lad os tænke, at Ormen seer for
								sig hver Steen, den kryber over, ja veed om dens chemiske Dele og
								Sammensætning, den mægter dog ikke at see  paa eengang en heel Fløi, end sige den hele
								Bygning; og gaaer det ikke os ligesaa? Tvivl ikke i Underværkernes
								Tilværelse paa Underværker!«»Men hvor bliver da Grændsen for Aandeverdenen? Vi komme da heelt ind
								i Spøgeriet og Dobbeltgængeriet, hvor det gaaer saa vidt, at
								Gangklæderne spøge med, idet Synet altid viser sig i Vedkommendes
								velbekjendte Klædningsstykke!«»»Der ere flere Ting i Himmelen og paa Jorden, end Eders Philosopher
								drømme!« siger Shakespeare i sin Hamlet, og det er anvendelige Ord:
								Videnskaben veed saa Lidet, og hvor den slipper, begynder Troen!«»Eller Overtroen!« sagde Niels Bryde, »og den
								er det man skal rydde ud af Troens Ager!«»Men er De i den Retning Botaniker nok til at skjelne Urterne fra
								hinanden? Jeg troede efter en tidligere Samtale med Dem, at vi vare
								komne hinanden nærmere; men De er jo endnu langt fra
								Udødeligheds-Troen!«»Nu vel!« sagde Niels Bryde spøgende, »jeg
								giver Dem det Løfte, Esther, at døer jeg før
								Dem, og der er en Aandens Vedvaren og Indtræden i Legemsverdenen,
								jeg skal da aabenbare mig! bliv ikke bange, jeg skal komme for Dem
								som - en Klang, en Tone, ikke vise mig i den sædvanlige
								Spøgelse-Burnus!«»Men om jeg nu ikke har de aandelige Organer, der høre til at
								fornemme denne Aabenbarelse!« sagde Esther i
								Alvor. »De har nu ikke engang Tanke-Organet for Sligt, og jeg troer
								derfor, at Deres Bane efter Døden bevæger sig i en ganske anden
								Retning end gjennem denne Jords Virkeligheder. - En Klang,
								en Tone!« gjentog hun alvorsfuld, »ja, saaledes vilde jeg ogsaa
								helst aabenbare mig her for mine Kjære!«Der var dog noget Sygeligt hos Esther, fandt
									Niels Bryde; i enkelte Anskuelser kom
								dette frem, men i Tale om Kunst, Poesie og alt det Skjønne var
								Sandhed og Sundhed, thi her var han i Flugt med hende.De saae, som sagt, hinanden næsten daglig, paa et Par Uger nær i den
								kommende Sommertid, da Niels Bryde i Besøg
								var borte fra Kjøbenhavn; men netop da
								foregik i Arons Huus en stor Begivenhed for
								Familien, og særlig for Esther.Den unge Grev Spuhl - han erindres
								maaskee fra det, at han med Niels Bryde, i
								Rusaarene, gik ned af Rundetaarn, hvilket i og for sig ikke var saa
								meget mærkeligt - havde oftere indbudt ham til sig i Fyen;
								Greven var under Krigen med som HerregaardsSkytte, havde faaet et
								let Saar, og var bleven pleiet og forbundet af Vennen.Besøget i Fyen hører imidlertid ikke ind
								under de store Linier i Nieb Brydes
								Livs-Historie, uden for saavidt der ved Opholdet i Odense berørtes en Streng, som havde
								Smerte-Klang; Niels fik her igjen at see en
								Personlighed, vi ikke ganske tør glemme, den stakkels Lappeskrædder. Endnu levede og leed han; her
								i Odense Daare-Anstalt, havde han sin Forsørgelse, som det hed.
								Hvilken Tilværelse, hellere aldrig født! hans Liv var som en Bod
								for, hvad han aldrig forbrød. Niels Bryde
								aflagde ham et Besøg, fulgt af Hospitalslægen, saae den Syge og
								hørte om ham.I »Grønnegaarden«, hvor de Fjollede, de stille Vanvittige, uskadelige
								for Samfundet, opholdt sig, gik ogsaa han, naar ikke Nervetraadene
								bævede i altfor vilde Svingninger, thi da sad han sammenrullet som
								Pindsvinet; Lovens store Renselsesmaskine gik jo, som Skypumpe,
								sagde han, hen over Onde og Gode - den havde ingen Tanke,
								kun Love. Den spinkle, skyggeagtige Skikkelse var om mulig endnu
								tyndere end før, al Livlighed borte, Hovedet sænket ned mod Brystet;
								siddende paa Bænken op til Træet saae han ud, som var det kun et Par
								Klædningsstykker, der vare henslængte, og Støvlerne stode foran.»Jeg smelter bort,« sagde han selv; »men jeg er ogsaa den rene Snee,
								og naar jeg er smeltet, skal Alle see, at der ingen Ring findes. Jeg
								har den ikke! jeg tog den ikke! - Nu snurrer det rundt!
								det blæser indeni min Hjerne! - Herre, min Jesus, Du er
								min Skat! jeg er Peer Guldgravers Sønnesøn,
								jeg slipper ikke Skatten; men nu ligger Flyvesandet paa mit Hoved!
								- begraves! begraves! aldrig findes! jeg har dog ikke
								Ringen!«Det var hans Vanvids Perpendikelslag i Ord. Nieb
									Bryde talte til ham, nævnede Japetus
									Mollerup, Musikant-Grethe og Silkeborg; den Syge saae paa ham, men forstod ham ikke. En
								Forbryders Fængselsstraf er ikke saa tung, som de Sjæleqvaler, den
								stakkels uskyldige Mand gjentagende leed, fordi - ja, Nieb Bryde havde jo  engang tidligere givet Forklaringen, at det
								laae i hans Nerver, hans Blodløb, i hele hans Maskines
								Sammensætning. - Nu var dette
								Sagte ham ikke fyldestgjørende! Besøget her blev et mørkt, blivende
								Billed i Erindringen om disse ellers udenfor sollyse Dage.Ved sin Ankomst til Kjøbenhavn hørte han, at
									Esther, netop Dagen forud, var gaaet
								over til Christendommen, det havde været hende en Sjæle-Trang, at
								modtage Daab, uden denne ansaae hun sig ikke for at være en
								Christen, og det var hende Livet her og hist. Det gjorde et dybt
								Indtryk paa ham til Selvprøvelse.Han erkjendte den faste Overbeviisning hos hende om Lærens
								Guddommelighed, ikke blot i dens Følger, men at Gud og Christus var personlig Een
								og den Samme; han forstod tilfulde den salige Fortrøstning, der laae
								i saaledes at give sig hen i Troen, den hun jo med sin sunde
								Forstand havde prøvet, og som altsaa var hende en Overbeviisning.
								Han tænkte herover alvorligere og dybere end nogensinde før; Livets
								Opgave var ham at ville det Sande og Gode. Hans Begreb om Tro fordrede, at denne
								støttede sig ganske paa Kjendsgjerninger; men Begrebet Tro, i
								aandigere Betydning, som Esther tog det,
								førte til ogsaa at kunne give sig hen, uden at det klares for os.
								Tro blev ham saaledes, ligesom Evighed og Uendelighed, et
								oversandseligt Begreb, det han ikke erkjendte for muligt, uagtet han
								dog vidste, at i Talstørrelserne det Samme gjør sig gjeldende, saa
								at en erkjendt Videnskab, Mathematiken bygger herpaa sin hele
								Tilværelse.Der var en Fortid, i hvilken, det havde han jo tilstaaet for Esther, han med Ungdoms-Overmodet søgte at
								løfte sig ud over det, at behøve »Gud og
									Udødelighed«; men han havde maattet slippe sig selv, føle
								og erkjende Gud og Trangen til et evigt Liv. Christi Personlighed
								kom mindre i hans Tanke-Overveielse, dog udtalte han den
								Overbeviisning, at i vor Tid holder man sig for meget til Personen, og for lidt til Læren, dette Væld af Gud.Naar han saaledes dukkede ned i sin Fortids Tankehav, og der
								reflecterede efter sin nu tilegnede Anskuelse, maatte han tilvisse
								indrømme, at i Meget mødes forunderligt Bibelen og Videnskaben. Han
								erindrede sig de forskjellige Stadier, hvorpaa hans Tro  og Viden om Gud havde været,
								først Forkastelse - derpaa Indrømmelse.Ingen kan bevise at Gud er til, men heller Ingen at han ikke er det.
								Tilværelsens Love kræver og beviser os Gud;
								han er, og var blevet Niels Bryde, en
								Kjendsgjerning. Verden blev skabt ved at Stofferne, Urmaterien, den
								ingen Chemiker kan forklare eller udgrunde, blandedes; men dertil
								hørte en Bevægelses-Kraft, ellers var kun et Chaos. En Luftning kun
								hørte dertil - »Guds Aande svævede over Chaos«; i de Bibelens Ord ligger det Eneste,
								Materialisten mangler. Med Ordet Gud løser
								Bibelen den store Gaade; ved saamangt et Sted i denne Bog, saa
								fromt, eenfoldigt udtalt, ligger aabenbaret, hvad Viismanden først
								kommer til gjennem anstrængende Studium.I de vand- og kildeløse Egne voxer Vandmelonen frem til
								Vederqvægelse, som var den ved en Forsynligheds-Tanke just plantet
								der hen; hvo er han, der plantede den; hvo er han, der tænkte paa
								den ufødte Myres Føde, og lod Bladlusen derfor blive den
								frugtbareste Slægt og i Vinterens Kulde lægge Æg, men under
								Sommerens Varme føde levende Unger. En saadan Forudtanke for det
								ringe Dyrs Tilværelse, forsikkrer, at den ikke kan være mindre for
								den Første her af Skabningen, Mennesket; hvad Naturens Lære
								tilsiger, udtaler Skriftens Ord: »Seer til Himlens Fugle; de saae
								ikke, og høste ikke, og samle ikke i Lader, og eders himmelske Fader
								føder dem: ere I ikke meget mere end de?«*)Gjennem Bibelen selv var Esther kommet til Bevidsthed om at Christus og Gud er Eet.
								- Selv erkjendte Niels Bryde, at
								Braminernes Viisdoms-Lære, Philosophernes Tænkningers Resultater,
								Digternes meest gribende Inspirationer frembød tilsammen intet mere
								Helligt, Velsignende og Trøstende end Christendommen, og denne var
								dertil kort og klar, forstaaelig for Alle; var denne Erkjendelse
								Hovedsagen, hvad behøvedes Tro paa Christi
								Person.- »Just den maa til!« havde Esther sagt.Der gik en religiøs Tanke-Døning gjennem hans Sjæl; Esther var den stille, klare Fuldmaane, hvis
								stærke Straaler bevirkede disse Strømninger. Han var nu mere inde
								paa Theologiens Vei, end *) Math. 6, 26. da han der »læste til
								Kjole og Brød«, Bibelen, han havde læst saa tidt i som Barn, og
								senere efterslaaet Skriftsteder i, var Kilden, han maatte søge til,
								der stod Ordet levende og ikke billedligt, havde hun sagt.Han læste i Matthæus:*) »Og den
								Ypperstepræst svarede og sagde til ham: jeg besværger dig ved den
								levende Gud, at Du siger os, om Du er den Christus, den Guds Søn.«»Jesus sagde til ham: Du haver sagt det; dog
								det siger jeg Eder, nu herefter skal I see
								Menneskenes Søn sidde hos Kraftens høire Haand, og komme i Himlens
								Skyer.«Han svarer altsaa ikke: jeg er det, men Du haver sagt det, og lægger Aabenbarelsen
								af sin Guddommelighed i de følgende Ord, hvor han laaner Udtryk fra
									Daniel: **) »Jeg saae i Syner om
								Natten, og see, der kom En i Himmelens Skyer, som Menneskenes Søn,
								og kom ind til den Gamle af Dage, og de førte ham frem for ham.«Herfra Udtrykket: »Menneskenes Søn,« »Himlens Skyer«; en af
								Propheternes kjendte Ord.I Matthcei Evangelium,***) hvor Frelseren
								spørger: »Hvem sige I mig at være?« svarer Simon Peder: »Du er den
								levende Guds Søn!« og Svaret derpaa - »Salig er Simon
								Jonas Søn, thi Kjød og Blod haver ikke aabenbart dig det, men min
								Fader, som er i Himlen!«Han som lærte os Alle at bede: »Vor Fader Du som er i Himlen«, han
								den Reneste og Bedste, skulde han ikke særligt kunne sige, »min Fader i Himlen«? - I Tider og
								hos Folkeslægter, hvor Underværket er Bekræftigelse, maa et ydre
								Tilsagn til; men skulde ikke den aandsudviklede Deel af Menneskene
								have naaet det Punkt, at den alene behøvede at holde sig til Læren
								selv, og lade denne vidne, at den er for alle Folk, hellig og stor i
								sin Reenhed, som Christus gav den? Men Lærens Klædemon, hvor har
								ikke *) 26, 63. 64.**) 7, 13.***) 16, 15-17. rundt om Mennesker
								befamlet, krøllet, rimpet og strakt det, efter Tid og Forhold! Atter
								overveiede han, atter kom i Tanke: Hos Apostelen Johannes*)
								staaer: »I Begyndelsen var Ordet,« - »og Ordet var Gud,«
								- »og Ordet blev Kjød og boede iblandt os!« -
								Her var Mysteriet udtalt, som hos Esther var
								levende Tro.Der var Kamp og Strid i hans Sjæl, det vundne Land hed Gud, det forhaabede: Udødelighed. Men om dette havde han ikke Troen; skulde han virkelig engang kunne
								vinde denne, ja, da vilde ogsaa hvert Mysterie løses; nu stod han saavidt klarlig erkjendende, at
								Christendommen var det største af Lysblink over Jorden, en af de
								mægtigste Støtter for den Alraadendes Omhu for os. Han bøiede sig
								for Gud-Mennesket, og erkjendte saaledes i ham, sagde han,
								Muligheden at træde i hans Fodspor. - Var Udødeligheden
								først en Vished for Niels Bryde, som den at
								der er en Gud, da var et Lys givet ham, saa stærkt, at han ved hver
								Tanke-Forstening her vilde gjennemstraales. Da vilde Ordet
								- der var Gud og Kjød - komme til ham; da blev
								ham Troe, »Frelse«, som den »christelige
								Dogmatik« lærer: »Ingen Naturmagt, ingen Tidens og Rummets Skranke
								kan hindre Christus i at finde Vei til
								Sjælene, da hans Rige ogsaa er kommet og vedbliver at komme i de
								Dødes Rige, har Forskjellen mellem Levende og Døde, mellem
								tidligfødte og sildigfødte Slægter, mellem Uvidenhedens Tider og
								Kundskabens Tider kun forsvindende Betydning; al Fatalisme er herved
								ophævet for de menneskelige Individer, idet de selv vælge eller
								forskyde Frelsen!«**)Paany læstes Meget af hvad der fra materialistisk Standpunkt var
								skrevet af Feuerbach, Zeller, Vogt og andre
								betydende Mænd, og om det nu ikke blev fundet for let, det var dog
								ikke overbevisende. Kun et Trin opad endnu, troede han at behøve,
								det, at være forvisset om Udødelighed. »Med
								denne og Kjendsgjerningen, der er en Gud,
								naaer jeg vel det Øvrige!« sagde han. Esther
								vilde ikke have indrømmet det, Bodil bedet
								at det maatte blive saa, Hr. Bruss havde
								sagt »fordømt! evigt fordømt!« men han var jo kun et stakkels
								Menneske - begavet - og begravet i Hovmod!*) l, 1. l, 14.**) Martensen.IV.Hr. Svane.»Her læses nok igjen til theologisk Examen!« sagde Hr. Svane en Dag da han besøgte sin Gudsøn, og
								saae opslaaet paa Bordet Bibelen, Martensens
									»Dogmatik« og et Exemplar af »Augustinus«.»De vil ogsaa finde her »Alcoranen« og »Zendavesta,«« sagde han, og pegede derhen,
								hvor der laae Skrifter af Vogt, Zeller,
									Schleiden, Liebig og flere hinanden forskjellige.»Hvad kommer der ud af al Materialisme?« sagde han, »den er det dog
								Du sidder i! maaskee engang et godt Lystspil: Fatum bliver til
								Stoffernes Blanding, man maa handle efter disses Sammensætning, man
								er Maskiner og bliver Maskiner. Kjæltringen, Røveren, Morderen, ere
								alle høist respectable, thi de kunne ikke være anderledes end de ere
								efter Stoffernes Blanding, og dog sætter man dem i Fængsel, tager
								Tilværelsen fra dem! Men Dommerne kunne da heller ikke gjøre ved
								det, ogsaa de ere sammensatte af Stoffer, som byde at dømme de
								Lovstridige, lade dem hænge og halshugge, Dommerne ere ogsaa
								uskyldige. Det er det Tragiske i Stofferne, og det giver Stof til et
								Lystspil, Extremerne berøre hinanden.«»Jeg er langt ud over det Standpunkt, De endnu troer mig paa!« sagde
									Niels Bryde; »men Deres Opfattelse af
								Fatum i Stoffernes Blanding, vilde jeg virkelig ønske, De bragte
								frem i et Lystspil. Skriv det! vor Tidsalder smægter efter en
								Nutidsdigtning, et Narcis-Billed af sig selv, som kan ophænges i
								Evighedens Billedgallerie og kaldes det nittende Aarhundred!«»Jeg er bange, at jeg ikke har Stofferne dertil i mig!« sagde Hr. Svane. »Ideerne har jeg maaskee nok, men min
								Aand besidder endnu ikke den Erkjendelse, som Materien; jeg er ogsaa
								bange for at komme for tidlig, Publicum maa være med, eller i det
								mindste Bladredacteurerne, de store Omnibusførere!«»Hvorfor nedskriver De ikke hvad De siger, hvad De tænker?« spurgte
									Niels.»Ja, der gaaer det mig, som Jeppe, jeg kan
								ikke »for tre Aarsagers Skyld«; men det er ikke som hos ham »Mangel
								paa Courage«;  Frygt for
								»Mester Erich« eller »et eiegodt Gemyt«, nei, først er der altfor
								Meget at tage fat paa, dernæst kan jeg ikke holde paa det Tænkte og
								Sagte, til jeg faaer det ud af Pennen, og endelig saa vil jeg saa
								gjerne leve i Fred og Ro. Var jeg virkelig et Genie, og kom til at
								vise det, saa at Umiddelbarheden i sin første Glæde strøede Palmer
								for mig, saa maatte jeg være forberedt paa, at den imorgen vilde
								raabe »korsfæst!««»Hr. Svane, De taler næsten som om De var en
								anonym Forfatter, der var blevet skammeligt behandlet! De skulde dog
								ikke have skrevet Comedien »Trolddom«? Den
								var dygtig, mærkværdig, saa aandsbetydende, at man burde glemme
								nogle dramatiske Ubehjelpeligheder; men Kjøbenhavn, det store
								Publikum ikke blot peeb den ud, man bespyttede den, haanede og
								huiede. Og dog blev den spillet af de første Talenter, spillet med
								Kjærlighed; der var intet genialt Talent, som gav sin Rolle i kaad
								Ildesind, spillende ud over Lamperne: det er
								Vrøvl det Hele, lad os være enige derom!«»Jeg skriver ikke for Theatret før i den anden Verden, hvor Publicum
								bliver examineret, før det faaer Lov at komme ind; Controleuren maa
								i det mindste være Professor i Æsthetik!«»Man maa ikke grave sit Pund ned, selv Bibelen prædiker det i
								Parabelen. - Dum Kritik fordunster, og spytter den
								endogsaa paa En, ja det er altid ubehageligt, men ogsaa det
								fordunster; det er som andet Søle, rør det ikke medens det er vaadt,
								lad det staae Døgnet over, saa gaaer det hen i Støv og Aske!«»Det er meget rigtigt; men naar jeg nu i Døgnet pines og plages,
								ærgrer mig en Gulsot til! Nei, jeg er nu lykkeligviis sammensat af
								et saadant Stof, at jeg kan være lykkelig i Kunsten, uden at »agere
								med«; maatte jeg blot have Lov til at være lykkelig i den, som den
								er mig kjær og hellig, men jeg maa ikke for de Andre. Alle dømme de
								om Kunsten, og Mængden siger, at deri har man lige Ret, det er en
								Smags-Sag; jeg siger det er en Tanke-Sag. De tale om Kunst, som om
								Vind og Veir, og i Vind og Veir og hellig Eenfoldighed. Jeg har
								ogsaa Lov at have en Mening, siger Spekhøkeren og hans Kone, den
								aandelige Spekhøker, og er han saa en respectabel Embedsmand, agtet,
								som Brændehuggeren ogsaa kan være det i sin Dont, saa maa man have
								Agtelse for den agtbare 
								Mands Dom. Publicum, ja det er en Mand af
								stor Anseelse, han kan have Ordner og Kammerherrenøgle, det vil sige
								Ære for og bag, det er en mægtig Herre, som man bøier sig for,
								skjøndt han tidt er et reent - om Forladelse, jeg sagde
								ikke, hvad jeg meente! Publicum, denne Hr. Massen, som uden Examination faaer Lov at komme i Theatret, og
								der sædvanlig prostituerer sig; han leer galt, klapper galt, og
								fordærver Talentet. Tidt klinger ogsaa for mine Øren fra Orchestrets
								Strænge: Publikum! dum, dum, dum! Der skulde bare lægges Text
								under!«»Men saaledes er vistnok Publicum i alle Lande og til alle Tider!«
								sagde Niels Bryde. »Publikum er som en Flod,
								der skifter Farve efter hvad der afspeiler sig i den og efter hvad
								den selv fører med; den ruller og ruller; det er aldrig samme Vand,
								og dog den samme Flod. Tidt slaaer den mod den stærke Klippe, og
								viser der Dynd, men Dyndet er Flodens og ikke Klippens.«»Med Tiden,« sagde Hr. Svane, »naar man kun
								kan holde ud saa længe, da kommer Alt til Klarhed, det Dygtige til
								sin Ret, det Onde til sin! Jeg troer med Goethe:»Alle Schuld rächt sich auf Erden!«ellers havde jeg ladet være at skrive min eneste Bog, give min
								Jury-Kjendelse om »her hjemme i vor Tid!««»Eneste Bog!« udbrød Niels Bryde, »har De
								endelig skrevet en?«»Jeg har skrevet to,« sagde Hr. Svane, »Dommedag i
									det Store og Dommedag i det Smaa;
								ja det hedder Bøgerne ikke, de ere heller ikke færdige, og jeg
								oplever heller ikke at de blive det. Men den af dem, som egentlig
								hører til vor Samtale her, er Optegnelser, jeg har gjort om min Tids
								Personligheder og Begivenheder her hjemme, dem man nu seer gjennem
								Partiernes eller Forholdenes Briller; jeg giver det skrevne Blad
								taget lige fra Munden, Sandheden uden Glacéhandsker eller ond
								Villie; jeg troer og haaber, Vorherre selv vil skrive paa, det er
								meget ærligt og rigtigt, hvad Hr. Svane
								fortæller. Manuskriptet kan nu ligge hen et halvhundred Aar efter
								min Død, og saa - ja Godtfolk, I vide ikke, hvo af Eder
								der staaer i »Hr. Svanes Bog« og hvad jeg
								klarer! Jeg har Smaa  og
								Store klædte af, saa at de kunne gaae og lægge sig -
								dersom de have en god Samvittighed!« tilføiede han med et godmodigt
								Smiil.»Det er altsaa »Dommedag i det Store«; men nu
								i det Smaa, hvor er der Scenen?«»I Theatret! og der kan Dommedag behøves - ogsaa for
								Publicum, det jeg nylig, uden Komplimenter, udtalte mig om. Ved
								Leilighed skal Du faae en Bid deraf!«»Tak naar jeg faaer det!« sagde Niels Bryde;
								»men baade Deres »lille og store Dommedag«
								gaaer nok jeg og Verden glip af. De skulde læse og lægge paa Hjertet
								Parabelen om de betroede Penge! - De er i Sandhed en
								Digternatur!«»Som længer end i ni Aar kan holde i Skuffe,« sagde Hr. Svane og pegede paa sin Pande; »falde
								Strimler ud, saa komme de i Fjerdingen! Jeg vil ikke være Poet, selv
								om jeg kunde faae Guld og grønne Skove derfor; det vil sige
								taaleligt Udkomme mens jeg levede og Berømmelse naar jeg døde.
								- En sand Digter maa vistnok Livet være en Fornemmelse,
								som det er for den stakkels Aal, man har trukket Skindet af, og
								derpaa ladet igjen slippe ud i Mølleaaen, hvor den jo i sin Seihed
								kan leve, og høre de andre Skælfiske sige: »nei, hvor han er
								empfindlich! kan han nu ikke taale det!« - Misundelse og
								Medlidenhed ere de to Poler i vor Characteer; vi taale ikke, Nogen
								løfter sig over Almindelighedens Strøm. Gjør han det, saa ned med
								ham! Kommer han for dybt i Sølen, ja saa blive Hjerterne bevægede,
								saa løfte vi ham igjen! - Forstanden, det vil sige efter
								hvers Maalestok, er vor Dalai Lama; vi
								fordøie ærbødigst Alt, hvad vi troe ere Dele af denne. Vi kunne more
								os over en Comedie, lee fra først til sidst, men falder Tæppet,
								blive vi med Eet critiske, og finder det uværdigt, at man har leet,
								og saa piber man. Kan da Nogen have Lyst til at kaste sig i denne
								Strøm. Bliver man Poet, saa mister man sit Aaleskind! Lever jeg nu
								dertil i en lille Gade, hvor der kun er aandelig Fortogsret for
								enkelte Udvalgte, saa er lykkeligst et dolce
									farniente, eller at gaae over i den dømmende Magt, vise sin
								Forstandighed ved at maale og vrage. Der er aldrig en Dom saa
								urigtig, sættes den kun lidt i Couleur, den faaer sit Compagnie!«»De kom her i et ypperligt Humeur,« sagde Niels
									Bryde; »tal  Dem
								nu ikke ud af det og lige »i den sorte Gryde«! jeg synes allerede at
								den skygger Dem om Øienbrynene. De er et af de Mennesker, hvis indre
								Maskineri i aandelig Henseende jeg havde Lyst at kjende; disse
								Nervesvingninger i Dur og Mol, satte i Bevægelse udenfra ved
								Strømningerne der!«»Men om det laae i Strengen selv!« sagde Hr. Svane, med Eet ganske sjunket hen i den Stemning, der blev
								befrygtet; »det ligger mere i Ravet selv end i Gnidningen, at
								Phænomenet viser sig, det ligger i det sympathetiske Blæk, og ikke i
								Varmen, at det engang Skrevne og Forsvundne igjen kommer frem;
								ethvert Menneske, selv den meest meddelelige Natur, har et
								Lønkammer, derinde er Sangbunden, hvor Strengene sidde fast, og
								derfra kommer dens Mol og Dur! Jeg har ogsaa mit Lønkammer
								- og der staae mange Indskrifter, dem jeg kun læser ved
								det ilde Humeurs Lygte!«»Og disse Indskrifter,« sagde Niels Bryde,
								»de lyde, som for Exempel?«»Tro paa Ingen, ikke engang dig selv! - Har En gjort dig
								Uret, vogt dig for ham, han vil for sin egen Samvittigheds Skyld
								opsøge en virkelig Feil hos dig, og ved at blotte den, søge sin
								Undskyldning! - Tilfældet raader oftere end Forstanden.
								- Qvinder og Baand skal Du ikke kjøbe ved Lys; Du kan da
								ikke stole paa at have seet Farven! Dette Sidste er nu halvt et
								Ordsprog, og af den Slags kan man lave sig mange; især naar man er
								gaaet ud af sit gode Aaleskind, og svømmer gjennem Strømmen.«Virkelig havde Hr. Svane talt sig ind i sit
								slette Lune, sit tunge Sind. Han trykte sin unge Vens Haand, gik
								hjem, laasede sin Dør, kastede sig paa Sophaen, og meer og meer
								vibrerede Molstrengen fra Hjertets Lønkammer.Ved Eventyrdigtningen ere to Begreber af den danske Folketroe særlig
								blevne personificerede bragte paa Scenen: Søvnen med sine Drømme i
								Skikkelse af Ole Lukøie, og Erindringen med
								sin Styrke som Hyldemoer, Dryaden i Havens
								gamle Hyld; men Illusionerne have ogsaa deres Personification, som
								Digteren vil kunne vise os i Folketroen, og det er Lygtemanden. Medens Ole
									Lukøie flyede den stakkels Hr. Svane, og Hyldemoer bredte sit  hyldeblomstrede Skjørt
								over ham, var Hovedfiguren dog Lygtemanden,
								Illusionernes Herre, Dæmonen med de glimrende Laterna magica-Billeder. Han havde elverskudt ham; han,
								der lokker os ud i Mosen, den røde Mand med Lygten paa Hovedet, han,
								der som Flammen er bøielig, altødelæggende, havde lokket den
								stakkels Hr. Svane fra Embedsveien ud paa
								Opfindelsernes Vei, han havde ved sin Belysning forvandlet til
								Skjønheds-Ideal Zemires Beskytterinde, hvis
								Tunge var Espeløv, hvis Aandrighed var Pjat. Hr. Svane havde troet paa Menneskene i Glands af Lygtemanden,
								og sat sin Formue til, ja hans Genie, Kraft, Dygtighed og Styrke
								havde ved den faaet en heel feil Belysning; den kastede ham saa hen
								i Ironiens Lænestol, satte sig der som Mare,
								paa hans Bryst, knugede, saa han vaandede sig i den bittreste
								Sjæle-Smerte indenfor lukte Døre. - Sin Stemning da
								udtalte han ganske billedlig.»De høie Guder samlede en Mængde Svibler, trykkede Begeistrings-Kys
								paa hver, og den fik da en Kraft til at blomstre i Skjønhed; men saa
								sov de høie Guder paa det, og næste Morgen tog de kun et Par
								Svibler, stak dem ned hist og her, og de voxte til deres og Verdens
								Glæde, de andre bleve kastede hen, laae og skjøde vilde Skud uden
								Blomst, sygnede, opløstes, spildt var det Hele!«Han blev dertil aldeles Fatalist, og det var rigtigst, beviste han,
								ikke fra Mahomeds Lære, men selv fra
								christelige Skribenter; »nogle Mennesker ere forud bestemte til
								Lykke, andre til at døie Fortred!« Han gjorde til sine Ord, hvad vi
								vide Calvin skriver: »Jeg siger med Augustinus, at der er af Herren skabt
								Mennesker, hvilke han foreskriver som en afgjort Sag, at de skulle
								gaae i Fordærvelse, og at det saaledes er skeet, fordi han saaledes
								vil det!« Hr. Svane fandt, vore Veie vare
								afmaalte, Alt forud bestemt, Bibelen sagde det: »Alle vore Hovedhaar
								ere talte!« »Ikke en Spurv falder til Jorden uden vor himmelske
								Faders Villie.« Mahomeds Bekjendere havde i
								deres aabenbarede Troe den Sandheds-Straale: »vor Skjæbne er
								forudsat«, og med den Tro kastede Hr. Svane
								sig henover Sengen - til Sjæl og Legem igjen kom i
								Ligevægt. Da kunde igjen en klar blinkende Stjerne, en Solstraale,
								Udsigten fra Vinduet over Havet i et Nu gjøre en heel Forvandling,
								da stod  det gode Humeurs
								Regnbue farvesprængt, lysteligt paa Melankoliens sorte Sky. Idee
								fulgte paa Idee, som Trækfuglenes Flok; det sang, det klang, og Hr.
									Svane loe igjen af sig selv og hele
								Verden. Niels Bryde havde i sin tidligere,
								reent materialistiske Betagelse reduceret disse Stemninger til en
								lille Klump Fedt eller en ringe Størkning af Blod et Sted i Hjernen;
								den hele kunstige Menneske-Maskine er afhængigt af saa Lidt.
								- Det er os imidlertid glædeligt at melde, at før Aarets
								Ende bevirkede en ydre Omstændighed, at det gode Humeur, vi ville
								haabe for altid, blev det regjerende, og da vi nu engang ere ved Hr.
									Svane, ville vi høre om hans Lykke, før
								vi slippe ham.V.Hvorledes det gik Hr. Svane, Madam Jensen og Hr.
									Meibum.Hr. Svanes Lykke var, at han vandt i
								Lotteriet; vel ikke det store Lod, men hvad man ogsaa kan være glad
								ved, netop hvad han behøvede, for, som man kalder det, at have til
								den gamle Mand; han vandt de 25000 Rdlr. Vi erindre hans Spas i
								Avisen angaaende »Genie og blind Allarm«;
								man kaldte det en god Idee, og en saadan har altid sin Rod i det
								Reelle. Historien om de to Brødre, hvoraf den ene var almindelig, og
								ham gik det godt, den anden et Genie, og ham gik det galt, saa at
								han tilsidst i sin Sygdom maatte faae Pengehjelp af Broderen, og fik
								netop hvad en Lotterieseddel koster, tog den, og vandt den høieste
								Gevinst - alt dette kunde have fundet Sted mellem Hr. Svane og hans Broder »Generalen«. Det var ikke skeet, men det kunde være skeet;
								derfra var Ideen, den kom efter nogen Vaklen til Udførelse, og i to
								Aar havde han kun Illusionen, den skjønne Phantasie-Comedie, hvori
								vore Forhaabninger parres; Lotterieseddelen var Billet til
								Forestillingen, der endte, som Comedie skal ende, med uventede
								Penge. De 25000 Rdlr. bleve vundne, og de give i Renter tusind
								Daler; de tilfaldt, som der var skrevet i Spøg, et miskjendt Genie.
								Saaledes gaaer det til i Virkeligheden, og saa vil man kunne
								forstaae det blivende gode Humeur.Den Første der maatte vide om hans Lykke, var Gudsønnen, Niels Bryde, der netop i samme Øieblik stod
								for Madam Jensen som Vennen i Nøden; hun var
								hos ham i en Livs-Sag, den hun var geraadet i ved Tjenestepigen Ane Sophie, der var blevet gift, ikke »med
								Drengen i Stuen«, men med en anden En, som heller ikke duede, og
								derfor var hun gaaet fra ham og havde faaet »fiin Condition«. Hun
								var jo ung endnu, men var blevet Mormon, og
								dertil vilde hun ogsaa have Madam Jensen;
								denne fandt, at der var noget meget Lovende ved den nye Tro: Verden,
								sagde man, skulde forgaae inden ti Aar, de Eneste, der da beholdt
								Livet, vare Mormonerne, og saa fik de det Hele; nu var der saa
								Mange, som gik til Amerika, hvor den Tro havde sin Kongestad, og
								derovre voxte baade Kaffe og Sukker; alt Arbeide der gjorde de sorte
								Mennesker, man havde derhos fælles Formue, og der var de rigeste
								Familier i den Tro. Det var meget indbydende, og Madam Jensen var lige ved at gaae med Ane Sophie, men saa havde Urtekræmmeren sagt
								hende, at der var ikke et Ord sandt, men derimod var der meget
								Ækelt: Mændene havde et Par Koner, og Biskoppen havde halvtreds. Det
								var høist umoralsk, fandt Madam Jensen, og
								Urtekræmmeren havde viist hende det paa Tryk; men Ane Sophie havde sagt, at man saae jo at det ikke kunde
								være forargeligt, for Loven turde ikke gjøre dem noget, og de havde
								den rigtige Bibel, der var trykt mange tusind Aar før vores.
								- Nu skulde Hr. Bryde oplyse hende
								- for, som hun sagde, nu var hun selv reent vims i
								Hovedet. Niels Bryde holdt med
								Urtekræmmeren, og gjorde hans Ord indlysende; Hr. Svane tog samme Parti, fortalte om sin Lykke i Lotteriet,
								og raadede Madam Jensen, heller end at søge
								sin i Mormonlandet, at gaae hans Vei op til Lottocontoiret. Det
								gjorde det Indtryk paa hende, at hun tog en Seddel, og Ane Sophie tog Part i den; de vandt ikke,
								men de reiste ikke heller, for de kunde jo ikke tage bort før de
								vidste om Tallene kom ud.Niels Bryde troede om hele Hr. Svanes Berettelse, hvad de 25000 Rdlr.
								angik, at den ene og alene var »et godt Humeurs« Opfindelse; men
								Pengene bleve udbetalte, og »Rygtet gik saa vide«, og lokkede
								trængende Gratulanter. Mellem disse optraadte  een skriftlig, en Ungdoms-Ven, der »ikke
								havde vundet i Lotteriet«; han forlangte ingen Penge, men kun et
								Besøg ude paa Almindelig Hospital, dersom ikke Lykken havde gjort
								den engang godmodige Hr. Svane overmodig.
								Brevet var fra Hr. Meibum, ham, der engang
								gav stor Piquenik, men som det nu var gaaet tilbage for, hvilket i
								de sidste Aaringer var synligt i den luslidte Kjole, der skinnede
								blank, de skjeve, smudsede Støvler og den bulede Hat. Senest, det
								var for to Aar siden, standsede han Hr. Svane og laante to Mark; »jeg er ingen Dranker,« sagde han,
								»jeg er derimod fattig, det kan man ikke gjøre ved. Jeg har fattige
								Klæder med Pletter; for at faae disse af, tog jeg Brændeviin,
								udvortes tog jeg det, alene for Pletterne, og de gik, men
								Brændeviinslugten blev, og det er den, som i dette Øieblik vistnok
								lyver mig paa. Havde jeg drukket Viin, saa at jeg var fuld, da havde
								jeg ikke lugtet af Brændeviin!«Ham var det Hr. Svane skulde besøge paa
								Almindelig Hospital; »ja der vil jeg ikke byde dig til high life!« sagde han til Niels Bryde, og gik derud til den store skimletudseende
								Menneske-Ark.Det var just i deres Spisetid derude. Lemmerne kom med Mad i Skaaler
								og Krukker; sygelige, ynkelige Skikkelser skrede forbi. Han syntes
								at gjenkjende Enkelte, han før havde seet pyntelige, kjækt
								optrædende; alle viste Livets luslidte Side. Han kom over en Gang,
								hvor man havde henstillet Enhvers medbragte overflødige Meubler; her
								var saa opfyldt med dem, som i en Flyttedags-Omnibus. Herfra traadte
								han ind i Salen. Seng stod ved Seng, og hver Besidder af den havde
								der et lille Skab, som tjente til Spisekammer, Kjælder og Garderobe;
								ogsaa en Stol fandtes. Salen var alene for Mandfolk, Een af dem sad
								og lappede sine Klæder, en Anden læste, en Tredie smurte Smørrebrød.
								Hr. Meibum stod og tænkte eller saadant
								noget; hans ene Øie var blaat, ophovnet, han havde været svindel og
								stødt sig mod Madskabet. Paa dette var en Opdækning af fidtede
								Manuskripter, et Bundt Comediebøger, Grisesylte, samt Blæk i et
								Snapseglas.»Lykkens Yndling!« udbrød Hr. Meibum.
								»Femogtyvetusind Rigsdalers Besidder hædrer mig med Besøg!« Det blev
								raabt saa høit, saa stoltelig, at alle Hoveder i Salen vendte sig
								mod Hr. Svane, Bogen sank i Skjødet, Lappen blev
								ikke syet fast, Smørrebrødet kun halv smurt; det var som om Plutus, Rigdommens Gud fra Aristophanes' Comedie, var steget af paa
								Almindelig Hospital.»Hertil har jeg bragt det!« sagde Hr. Meibum
								bittert smilende; »»das ist das Loos des Schönen hier auf Erden,«
								men nu ere vi jo i sidste Act. Camoens havde
								det ikke saa godt, han fik ikke et saadant Besøg, som jeg har i
								Dag!«Hr. Svane følte sig trykket ved Omgivelsen,
								ved Tanken: »om min Fremtid var blevet som dennes? hvorfor gaaer det
								mig bedre, jeg som ikke har udrettet mere, end han?« Der kom
								prøvende Alvors-Tanker, og under Rullingen af disse var han i en
								Stemning, i hvilken han ikke ligefrem kunde byde Hr. Meibum Penge; dem skulde han dog have, og
								derfor slog han an med: »Verden er Comedie! havde jeg nu faaet Deres
								Rolle og De min, jeg sad her, og havde skrevet Dem til, De var ogsaa
								kommet her, og vilde have undt mig nogen Fornøielse, jeg havde taget
								mod det. De kunde vist have Lyst til at gaae i Theatret, eller
								anskaffe dem Eet eller Andet, en lille Behagelighed; og jeg vilde
								ikke have følt mig saaret ved at modtage - af en Ven!« Ved
								disse Ord trykkede han Hr. Meibum nogle
								Species i Haanden; denne brød strax Delicatessen ved at sige: »Jeg
								er kommet saa dybt, at De kan byde mig, hvad De vil!«Samtalen gik slet; Hr. Meibum sqvadronerede,
								og endte med, han vilde overlade ham sine dramatiske Manuskripter,
								dem en rig Mand lettere end han vilde kunne faae frem under sit
								Navn. Hr. Svane indlod sig ikke derpaa, og
								da han gik, rungede det gjennem Salen: »Levvel min gamle, hædrede
								Ven! gratulerer til de femogtyvetusind Rigsdaler!«Dette Besøg var mere end nogen Prædiken for Hr. Svane. Han følte sit Livs Lykke, den Naade, der var
								vederfaret ham; Lotterieseddel og Hr. Meibums Brev vare Mindelsens Blade mod det slette Humeur. Og
								hermed kunne vi slippe Hr. Svane, der blev
								paa sit Qvistkammer, men fik sig Gulvtæppe, dobbelte Vinduer,
								hyggeligt og luunt om Vinteren; i Sommertiden havde han Havet foran,
								hvor hele Verden kom til ham.Men vi maae igjen komme til Niels Bryde!VI.Cholera.Nye tunge Dage skulde igjen oprulle for Danmark, langt tungere end Krigen bragte dem, ogsaa for Niels Bryde smerteligere, og dog -
								Lysets, Livets, Vækkelsens Dage. Krigsaarene havde vel trykket
								Dansken tungt, men de gave en moralsk Kraft, de vakte Sammenholdets
								Aand, og selv i »det Skjønne« vandt vi
								uforgjængelige Minder. Enkelte Sange fra denne Tid ville leve
								saalænge dansk Poesie kjendes; i Leret formedes, og blev givet os af
									Bissens Haand den med Seirens Løv
								jublende Landsoldat; fra Lærredet talte til vort danske Sind og
								rørte os Sonnes dybtfølte Bataillestykker,
								fra Lærredet traadte i Liv Elisabeth Jerichaus
									Danmark: den danske Bondepige i Brynie med sit gule Haar
								løst over Ryggen, kun sammenholdt om Panden ved den gyldne
								Oldtids-Ring, som Ploven pløiede op fra Guldhornenes Grund; med
								vaiende Danebrog og draget Sværd skrider hun kraftig, sund og kjæk
								gjennem den bølgende danske Kornager; et genialt Billed, en af
								Funkerne i Kunstens Rige fra Danmarks tunge,
								blodige Aar, der løftede sig i Skjønheds Erindring.Men uden Skjønheds Blomst kom en ny Prøvelse over det danske Land:
								Aandedrættet blev tungt, Jordbunden virkede som Skibets Svingning i
								Hav-Dønning. Som i Ægypten paa een Nat Døden gik til alle de
								Førstefødtes Dør og krævede sine Offere, saa kom hos os, fra Huus
								til Huus, Angesten, Døden - i hæslig Skikkelse, som
								Slambruddet kommer i den grønne Eng, - Indiens Sot, født
								af Flodens Gift-Dunster, ledet gjennem Luften eller rislende gjennem
								Jordskorpen, man veed det ikke - voldelig rev den sit
								Offer, hele Skarer med, Huus ved Huus uddøde. Choleraen var i Kjøbenhavn.Dag for Dag svulmede Døds-Summen, i Dynger stilledes Kisterne,
								Gravene kunde ikke hurtigt nok aabnes. Hustruen drog paa Meubel-Vogn
								Mands og Barns Kiste hen til Afleverings-Stedet. Venner og Slægt
								flyede hinanden. Kun to Embeds-Klasser mødtes ærligt, trofast, Lægen
								og Præsten, Videnskaben og Troen;  her var deres Foreningspunkt. I denne
								Angestens slappende, nedtrykkende Tid lyste her Udholdenhed,
								Anstrengelse og Menneskelighed; vi forstode: vor Viden er kun ringe, Troen har
								Styrke.Enhver, der kunde det, forlod Byen; Forretningerne her gik vel deres
								vante Gang, men der laae et Tryk, et sløvt Tungsind over det Hele.
								Slægtninger, Venner, eller i det mindste Bekjendte nævnedes hver Dag
								mellem de Døde; Niels Bryde var i
								overanstrenget Virksomhed; han, der ellers altid var pyntelig, saaes
								nu i gammel Frakke, skjødesløst klædt. Nat og Dag kaldtes han til
								Sygesengen. Om denne og Døden dreiede sig al Tale.Familien Arons boede langt ude paa Strandveien, kun Hr. Arons selv tog ind til Byen til sit Contoir to Gange om
								Ugen, og der var Angest naar han kjørte ind, Glæde naar han kom
								tilbage.»Noget smukt har dog ogsaa disse Prøvelsens Dage,« sagde han: »Folk
								rykke hverandre nærmere; Mennesker, man før ikke kjendte nok til at
								hilse, taler man nu til paa Gaden, siger hinanden et Par Ord om hvad
								der tynger Sindet, og hvad der maaskee kan lette det. Et Par derinde
								møder man jevnlig, de ere blevne, og det gjør godt paa den Ringere,
								der veed, at de saa let kunne tage fra Byen ud paa Landet, men de
								ville blive og dele Prøvelsen med den ringere Mand. Jeg tager
								eengang endnu saa dybt som før Hatten af for de To, det er Arveprindsen og hans Gemalinde. Det lille Træk skal jeg ikke glemme dem! Det
								har ogsaa bevæget mig, hvad jeg har hørt, og som er vist, om en ung
								kjøbenhavnsk Pige, hvis Fader, medens han levede, hørte til den
								høiere EmbedsKlasse; hun gik forleden Aften, tilskyndet af sit
								Hjertelag, ud til Hospitalet, ringede paa, og uden at nævne hvem hun
								var, tilbød sig at vaage og pleie de Cholera-Syge. Hun rystede, da
								hun trak i Klokkestrengen. Hun kom ind, tilbød sin Tjeneste uden at
								nævne sit Navn eller sin Stand; man antog hende ikke. Saa gik hun
								til Almindelig Hospital, og da man der just trængte til en
								Sygevogterske, kom hun strax i Tjeneste - og var og er der
								en Velsignelse, sige de. Paa Filtsaaler gaaer hun der, stille,
								umærkelig, som en kjærlig Aand, vaager, hjelper, er en nordisk
								»Barmhjertig Søster«. Var jeg Digter, jeg besang hende, og havde jeg
								Ordener at give, hun fik een! Den unge Pige er en Søster til Clara Raphael!«»De to høre til Aandens og Hjertets Adel,« udbrød Esther; »jeg føler ret hvor jeg elsker den stille, skjult
								virkende Søster, men ogsaa den anden, rigt begavede, skatter jeg.«
								-En Middag førte Grossereren Niels Bryde med
								sig; Familien derude havde ikke seet ham i al den lange Cholera-Tid.
								Han var den Dag overanstrenget, halv syg, og Hr. Arons havde saagodtsom tvunget ham til at kjøre ud med
								sig, og blive et Par Timers Tid; det var dog altid en Forandring af
								Luft og Omgivelse. De kjørte, Samtalen vilde ikke ret i Gang, det
								var som fra et Sørgeflors Hylster de saae den aabne Strand og
								Kornmarkerne, selv Solstraalerne syntes at trykke.Først derude i den hyggelige Stue blev det anderledes og bedre, de
								venlige Mennesker gjennemildnede ham, og fik Sindet friskt. Esther var den Dag i al sin Aands- og
								Legems-Skjønhed, indtagende og fortryllende.Hr. Arons gav Dagens Bulletin, og derpaa
								betingede han, at her nu iaften ikke mere maatte tales om eller
								tænkes paa Sygdom eller Dødsfald, Hr. Bryde
								skulde trække Aande.»Vi ville som i Boccacdos Dekamerone,« sagde
									Esther, »føle os langt fra det syge
								Florents, og kun leve for at tale om det Skjønne!«»Men jeg har desværre,« sagde Niels Bryde,
								»ikke en Boccacdos Genie til at forvandle
								gammelt Guldstøv af glemte Forfattere til gedigne Guldstatuer for
								alle Tider; det er næsten for mig, som om Kunsten og det Skjønne var
								slettet ud af Verden og min Tanke. Jeg har kun fra Virkeligheden den
								Billed-Ramme, Boccaccio satte om sin Dekamerone, og som jeg heller vil beskue hos
								ham og Thucydides, Manzoni og Bulwer.«»Og den ville vi flyve ud over, uagtet denne Prøvelsens Tid bringer
								ogsaa sine Blomster, ligesom Krigens tunge Dage bragte dem.«»Nei, nei!« udbrød Niels Bryde, »denne har
								ingen Blomster. Det er Nedtrykkelsens Slam, den fule, klamme
								Lindorm, der har lagt sig i vor Urtegaard!«»Den vækker maaskee Alvors-Tanker i mangt et Bryst, hvor disse ellers
								aldrig vaktes. Man fornemmer Trang til at være beredt naar Timen
								kommer; før gik man altfor tryg, nu mindes man, at  om et Par Timer maaskee har alt
								dette Ende, som saa Mange ellers klamre sig til, og denne Mindelse
								er et Gode. Der er en Velsignelse i denne Vækkelse. Jeg troer, at i
								disse Dage have Mange vor Herre mere i
								Tanker, end de havde i hele Aaringer, og det er en Vækkelse, en
								Livets Naade. Vi maae engang imellem have et aandeligt Ryk, ellers
								tabte Forstandigheden sig i den store materielle Herlighed. De veed,
								jeg seer det Materielle paa min Maade. Jeg er glad deri, som ved at
								see Murers og Tømrers Virksomhed paa det svævende Stillads, jeg veed
								der kommer en herlig Bygning ud deraf!«Niels Bryde smilede, det var, som om han
								vilde gjøre en benegtende Indvending, men betænkte sig og sagde: »vi
								ville ikke kjæmpe for materielle Kræfters Magt, ikke heller for
								Videnskaben - vi veed saa lidt!«»Sandelig,« udbrød Esther, »jeg skatter
								Videnskaben og de materielle Bevægelser ganske anderledes end De
								troer!« og hun saae paa ham med et Smiil, saa klogt, saa indtagende,
								det ligesom belyste hendes Træk.Det levende Ord i Samtale har en Kraft, en Elasticitet, en saa
								forunderlig sammensmeltende Blødhed, at man i faa Minutter kommer
								til og fra de meest forskjellige Gjenstande, og Omsvinget,
								Overgangen er neppe mærkelig; her havde Esther allerede strax fat i Traade om Tidens Storhed og
								Betydning, i Opdagelser, i Trængen ind i Natur og Videnskab, samt
								dennes Frugtbargjøren for Menneskeheden. Samtalen blev saa livlig,
								Ingen tænkte her mere paa Cholera, paa
								Døds-Klokkens Ringen over den beængstede Stad, og de spredte
								Døds-Oaser rundt om den.»Det er mig tidt ganske forunderligt at tænke paa,« sagde Esther, »at i min korte Levetid, eller dog
								nær op til den, er en saa betydningsfuld Række af Opdagelser gjort:
								Dampskibe, Jernbaner, electromagnetiske Traade, Daguerreotypen,
								- det Ene griber saa forunderligt ind i det Andet. Nu er
								Afstanden forsvunden, Byerne rykke hinanden nær, ligesom
								Menneskene!«»Og Dyrene med!« sagde Niels Bryde, og
								fortalte hvorledes man havde forsøgt at transportere fra Berlin til Paris
								levende Fiske-Arter, som ikke fandtes i de franske Floder; ved
								Jernbanefartens Hurtighed var det lykkedes, kun Strandkarperne havde
								følt  sig noget ilde, de
								vare blevne »vognsyge«, ligesom vi Andre blive søsyge, men forresten
								havde de ikke lidt derved.»Det er Omskiftelsernes Tid,« sagde Esther,
								»Menneskene have faaet Magt over Stofferne. Ørkenen Sahara vil man snart forvandle til et Hav;
								en Ingenieur, læste jeg, har foreslaaet, at lade Middelhavet, der
								ligger høiere, strømme ind over den udstrakte Sandørken, og da vil
								snart Dampskibene flyve hen over Sandbunden, der skjuler Kamelernes
								og Karavanernes Been.«»Det vil skee,« sagde Niels Bryde, »eller man
								vil ved Boring tvinge sprudlende Kilder frem gjennem Sandlaget; Oase
								ved Oase vil da voxe om disse, brede sig mere og mere, til Ørkenen
								bliver en blomstrende Slette.«»Paa Dampens Jernbaand flyver man Verden rundt, og de, som ikke flyve
								med, ville i Solbilleder paa Papiret, som Photographen giver os,
								komme priisbilligt i Besiddelse af Monumenter og Bygninger. De Lærde
								faae det let med at læse og studere Oldtids Indskrifter i Indiens
								fjerneste Egne; det nøiagtige Afbillede tages paa Papiret, og flyver
								i et Brev til den Lærdes stille Stue hjemme, og med Loupen trænger han ind i hver Snirkel.
								- Hvilken Oplysnings Glands fra Gud straaler ikke særligt
								ind i vor Tid! Ingen Æolsharpe har saa opløftende en Klang for mig,
								som jeg fornemmer Opløftelsen ved at see den Nutids-Harpe, hvis
								Strenges Antal nu voxer fra By til By: Electromagnetismens lydsnelle
								Budstikke; mit Hjerte slaaer stærkere derved, at huske, fra en Dansk
								udgik først Tanken til den.«»Jeg veed fra Ørsted selv,« sagde Niels Bryde, »i en lille Kreds, hvor jeg var
								sammen med ham, fortalte han os, hvor glad og opfyldt han strax var
								ved sin Opdagelse, og det traf sig saa, at han samme Dag var til
								Middag hos den danske Statsminister Schimmelmann, hvis Huus nævnes som dengang Dannelsens
								Glandspunkt i Kjøbenhavn, Brødrene Stolberg og Klopstock kom der i tidligere Tid, og senere Baggesen, Oehlenschläger og naturligviis al
								den øvrige Adels- og Embedsstand. Ørsted
								omtalte sin Opdagelse, og man hørte, som paa alt andet Almindeligt,
								der blev sagt, ja en overlegen »Storhed« klappede Ørsted paa Skulderen og sagde: det kan jo være morsomt
								nok; men Nytten deraf? hvad er den? - Nytten kan jeg endnu
								ikke klart sige, svarede Ørsted alvorligt,
									 men jeg er forvisset
								om den! - Han oplevede den, og vi med ham; fra Europas
								yderste Grændsepunkter flyver Tanken som Lyden og besvares igjen.
								Naar engang i Amerika fra Nord til Syd er spændt en mægtig Traad, og
								Orkanen, som bruger Dage og Nætter paa sin Hurtigheds Vei, for at
								naae disse Grændsepunkter, flyver frem, da vil i Dage og Nætter
								forud Telegraphen have meldt dens Komme, og den kloge Kjøbmand og
								Skibsfører vil vide at sikkre sine Fartøier til Stormen er forbi.
								Der er da Nytten haandgribelig, og saa vidt jeg veed, har man
								allerede draget denne Nytte deraf.«»Og hvorvidt kan det ikke føres! og i hvilke Retninger skrider ikke
								Udviklingen frem!«»Jeg tvivler ikke paa,« sagde Niels Bryde i
								en spøgende Tone, »om nogle Aar kan Genialiteten have bragt det
								saavidt, at de store Virtuoser personligt ikke komme til os; en Liszt, en Thalberg,
								en Dreyschock benytte de elec tro magnetiske
								Traade, der staae i Forbindelse med Pianoet - saa gaaer
								man i Theatret her i Kjøbenhavn, sidder her,
								og Liszt sidder i Weimar,
									Thalberg i Paris, Dreyschock i Prag og spiller tohændig, fire- eller
								sexhændig, og vi høre Concerten. Bifaldet maa naturligviis
								telegrapheres dem, og ligesaa, dersom der ønskes noget Dacapo.« Niels Bryde loe, morede sig over
								sin Idee, og saaledes, mellem Spøg og Alvor, oplivedes han meer og
								meer; men heller aldrig havde han fundet Esther saa livsfrisk, saa indtagende, som denne Aften. Han
								syntes, at hun i sin Tale mødte ham inderligere, føieligere, mere
								sammensrneltende end før; den samme Interesse, det samme Fremblik
								fyldte dem begge. Det Ualmindelige, om vi hos hende tør kalde det
								Genialiteten, kom frem i en ikke exalteret, men varm, næsten
								begeistret Udtalelse.»Lykkelig den,« sagde hun, »som seer sig om i Verdens Lande, seer og
								hører der Tidens Repræsentanter, Tidens Bærere, de som løfte
								Tidsalderen et Trin høiere! Velsignet at have seet sin Tids Store,
								seet mellem os Hverdags-Mennesker de Udkaarne! Jeg er glad ved at
								jeg Ansigt til Ansigt har seet Thorvaldsen,
									Ørsted, Oehlenschläger; derfor takker jeg min Gud!
								Lykkelig, lykkelig,« gjentog hun med et mere og mere tankefuldt,
								alvorsfuldt Udtryk, »de som Gud forundte at see i hiin Tidens Fylde
								ham selv, som fødtes  i
									Bethlehem, og døde for de ufødte
								Slægter! saligt at have seet ham Ansigt til Ansigt!« Og Esthers Øine lyste med en SkjønhedsGlands
								- Billedet af hende i dette Nu var for alle Tider brændt
								ind i Vennens Sjæl - Vennen sige vi - fra denne
								Time var han en Anden, Forvandling var skeet.Det sjælelige Skjønheds-Udtryk i Formerne var det som vakte en
								Sympathie, den han endnu ikke kjendte, ikke havde reflecteret over;
								hendes Ord klang som Musik, hendes Tale fik en Betydning, langt
								anderledes end før, den frisk beaandede Kjærlighed og Beundring for
								Videnskaben, som Esther udtalte, bragte en
								Samklang i Forstandens Tonebund, saa at her var en Sammensmeltning.
								Livlig og levende udtalte nu Niels Bryde
								Videnskabens uendelige Betydning for hele den nyere Digtning,
								udtalte sin Glæde over, hvor sundt og klart Ørsted havde viist dette, og hvor forunderligt, at selv
								tænkende, betydende Mænd ikke syntes at kunne forstaae, at Digteren
								skal staae i Høidepunktet af sin Tidsalders Udvikling, bortkaste det
								Forældede til Poesiens gamle Rustkammer, og benytte Videnskabens
								Aander til at opføre sit Aladdins Slot.»Jeg er forvisset om,« sagde Esther, »at i
								vor Tid under Susen af Maskinernes dreiende Hjul, Dampens Brusen og
								den hele Tumlen, en ny Digtningens Heros vil træde op, og just ved
								Videnskabens Aand. Men Videnskaben giver den ikke Livet. Noureddin med al sin Viden mægtede ikke at
								stige ned i Hulen og hæve Skatten. Liden David er stærkere end Kjæmpen Goliath.
								Det er det Uskyldige, der naaer Maalet: Himmeriges Rige hører
								Børnene til, Barnesindet naaer det; og dog vilde det være fortabt,
								har det ikke, som Aladdin, Noureddins Ring,
								det vil sige, Videnskabens Kraft og Styrke. Jeg finder, at
								Eventyr-Digtningen er Poesiens meest vidt udstrakte Rige, det naaer
								fra Oldtids blodrygende Grave til den fromme barnlige Legendes
								Billedbog, optager i sig Folke-Digtningen og Kunst-Digtningen, det
								er mig Repræsentanten for al Poesie, og den, som mægter det, maa
								heri kunne lægge ind det Tragiske, det Komiske, det Naive, Ironien
								og Humoret, og har her baade den lyriske Streng, det
								Barnligtfortællende og Naturbeskriverens Sprog til sin Tjeneste, og
								ere vi enige heri, viser da ikke just denne Poesiens Repræsentant,
									 Eventyrdigtningen, en
								saadan Alladins-Natur? I Folke-Eventyret er
								det altid Klods-Hans eller, som Nordmanden
								kalder ham, Askeladen, der tilsidst dog
								bliver den Seirende; han rider op af Glasbjerget og vinder
								Prindsessen. Saaledes kommer ogsaa Poesiens Uskyld, overseet og
								haanet af de andre Brødre, dog længst frem, hæver sig op til Poesien, den kongelige Datter, og vinder
								hende og det halve Rige.«»Det Umiddelbare, Guds Aabenbarelse i os er Poesiens Sjæl og Styrke,
								men Lemmerne, Stofferne, ja de fremspringe ved Noureddins Ring, ved Kløgtens og Videnskabens Magt, de
								ville alle Aarhundreder vexle, som Klædernes Snit, medens Poesien,
								Sjælen, har Udødelighed.«»Udødelighed!« gjentog Esther, og greb
								uvilkaarlig hans Haand, holdende den fast, idet hun saae ham ind i
								Øinene, som havde han ved de udtalte Ord svunget sig over et Svælg
								til hende, til Troen paa Udødelighed; eller tænkte hun maaskee ikke
								dybere derover?Det var blevet sildigt, Niels Bryde maatte
								forlade de kjære Venners Kreds, Vognen holdt udenfor, ventende paa
								ham. Milde Øine lyste til Farvel, Lysene blinkede; hvor var Esther deilig, hvor melodisk klang hendes
								Levvel! Niels Bryde glemte sig i hende;
								Kjærlighed, hvor er din Magt dog stor! Luften var saa let, saa
								forfriskende. Der var en Stilhed, en Ro rundt om ham, men i hans
								Indre lyste luttrende en Flamme. Det var ham klart, at han elskede
									Esther; hun var hans første, hans eneste
								Kjærlighed, med hende vilde han kunne henleve lykkeligt hele sit Liv
								paa den eensomme Hede, just der, fri for al den tomme Sqvalder, al
								den Naragtighed, der tidt ærgrede. Han glemte ganske sit eget Jeg i
								Tanken om hende, Selvets Egoisme forsvandt; den Magt har Kjærlighed.
								Elskede hun ham igjen? det var et Spørgsmaal, han snart gjorde sig
								selv; han maatte have Vished herom, hun maatte kjende hans Følelse.Med Tanken fuld af Kjærlighed, Fremtid og Freidighed rullede han ind
								i den tause, dødsbespændte Stad, hvor Døden gik fra Huus til Huus og
								kaldte bort Forældre, Børn, Slægt og Tyende.VII.Udødelighed.Strax ved sin Ankomst til Byen blev Niels
								Bryde kaldet til Syge, og i den tidlige Morgenstund vækkedes
								han for at besøge Døende i et lille, fattigt Huus i Adelgade. Der
								var saa ureent, saa forstyrret og uhyggeligt; slidte, forfaldne
								Trapper førte op til et Qvistkammer, hvor mellem grædende Børn laae
								to Døende. Det var en dødsindviet Stue, med al den Jammer, Armoden
								har.»Moer døer! og ogsaa Morfader døer!« hulkede og skreg de Smaae.Niels Bryde kjendte Manden, uagtet han kun
								eengang havde seet ham før, men det var hjemme hos sig. Den Tanke,
								han der udtalte, beskjæftigede ham uhyggeligt endnu i Dødens Stund,
								hans »Trædemaskine«, den der ikke var kommet
								istand, ikke vilde komme, det var hans Livs sidste tomme Tanke
								- og Datteren, nær Døden som han, tænkende paa sine Børn,
								der ikke havde Fader meer, og snart heller ingen Moder. Det var
								bitterligt tungt, sindsnedtrykkende; men i hans eget Hjerte lyste
								Livs-Lykke. Selv her og overalt, hvor han kom, var med i hans Tanke,
								ja næsten synlig for hans Øine, Sjælebilledet af Esther, saa frisk, saa blomstrende, Sundhedens, Livets
								Repræsentant. Alt, hvad han saae og fornam, var ham som en uhyggelig
								Drøm, af hvilken han snart maatte vaagne til Livet; Fremtiden lyste
								for ham saa rig og klar; det kom ham ikke i Tanke, hvor nær han selv
								traadte Døden, »hvor let og snart« han selv kunde kaldes. Naar man
								er ret ung, er det os, som om vi aldrig her skulde døe, eller at
								Døden laae saa langt hen i Tiden, at den endnu ikke kunde berøre
								vore TankeNerver; vi have endnu her paa Jorden en lang Levetid for
								os, saa rig, saa daadfuld; og saaledes var det ogsaa for Niels Bryde.Hele Formiddagen gik i travl Virksomhed; han følte sig tilsidst
								legemlig betagen, saa at han paa Sophaen søgte en Times Hvile.Man vækkede ham, der var Bud fra Grosserer Arons,
									Esther var syg, Huuslægen fra Kjøbenhavn var hentet, det
								var meget slemt, Alle derude vare i Angest. Hun havde spurgt efter
									Niels Bryde; Vogn efter ham holdt i
								Grossererens Gaard.Niels Bryde fornam en Skræk, han ikke før
								kjendte; Esther syg, hun, som igaar
								straalede i Sundheds Glands og Fylde! Han skyndte sig at komme
								afsted, Kudsken jog paa Hestene, bedrøvede Ansigter modtoge ham.»Hun døer!« sagde Moderen, »hele hendes Ansigt er forandret!«»Derfor er det endnu ikke at befrygte!« sagde Niels Bryde, og følte sit Hjerte banke stærkere.Han traadte ind i det venlige, billedsmykkede Soveværelse. Esther laae med tillukkede Øine, bleg, med
								slappede Træk. DødsBeaandelsen, som den her viser sig ved at i faa
								Timer det hele Ansigt forandres, som var Døden alt forlængst
								indtraadt, laae her beskuelig; det igaar leende, fyldige, aandfulde
								Ansigt viste sig nu skarpt tegnet, Smilet om Munden var en død Fold,
								og under de tillukkede, forhen saa aandfulde, Øine var en sortblaa
								Stribe. Hun saae omkring sig, hun vidste, Niels
									Bryde var der; som gjennem en Taage saae hun ham. Han
								fornam hendes Aandedrag, det var iiskoldt, som Luften fra en dyb,
								kold Brønd i Sommertiden.»Tak, fordi De kom!« sagde hun; det klang huult, langt borte. »Siig
								mig det kun, det er forbi snart! - Videnskaben siger, at
								det er - -«»Døden!« sagde stille, uvilkaarligt Niels
								Bryde, overvældet og betaget af det Uventede. Alt dreiede sig
								rundt for ham.»Og Troen siger,« hviskede hun, »det er Livet!« - Hun
								betonede det sidste Ord saa stærkt, knugede saa fast sin Haand om
								hans. Det var ikke Øieblikket til at tale, ikke et Ord blev sagt.
								Hendes Øine ligesom sank dybere, og som naar den hede Luft gaaer
								over et Sneebilled, og det taber sin afprægede Form, saaledes gik
								Tilintetgjøreisen hen over dette Legemets og Sjælens
								Skjønheds-Billed; hendes Haand blev som Marmoret, og holdt dog fast.
								»Det er Livet!« de tre Ord var Broen mellem »at
									være eller ikke være« her mellem sine Kjære.»Hun er død!« jamrede Moderen.»Død!« gjentoge de rundt om, men ikke Niels
								Bryde, han havde ikke denne Tanke, ikke dette Ord. Esther, Summen af hans gladeste Tanker, hun
								den lyse, klare, levende Sjæl, borte, udslettet! slukt, som Ilden!
								der var kun Aske tilbage! Asken, der ikke  kan tændes mere! det kom ikke i hans
								Tænkning, ikke i hans Overveielse; en Viden hos ham var det, hun er
								ikke død, udslettet af den levende Tankebevægelse og Bevidsthed.De gjentoge rundt om: »død! død!« Han reiste sig, taus, svimlende;
								det var, som om Blodet vilde sprænge hans Hjerte, men der kom ikke
								Taarer i hans Øine, han havde heller ingen Ord. Udenfor Huset drog
								han Veiret i store Drag; et Qvarteer efter stod han igjen ved hendes
								Seng, han betragtede den Døde, det var ham ikke Esther, han saae; forandret, fremmed laae der et dødt,
								henlagt Legeme, det han ikke elskede, ikke begræd - hun
								var borte fra ham.Det er ved vore nærmeste Kjæres Bortgang i Døden, Guds Stemme
								lydeligst taler til os om et evigt Liv og Gjensynet hist. Det fornam
								han. »Døe, sove, muligt drømme« - saaledes skjød Tanken
								fremad, udover - »ikke at være«,»Hun sover sødt!« sagde Faderen, der ellers stod stum og stille, som
									Niels Bryde stod der.»Sover!« gjentog denne lydløst, og fortsatte i Tanken: »den Døde
								sover ikke! - det nye Testament selv kalder ikke de Døde
								de Sovende, men de Hensovede. Hvor er nu denne sprudlende Livlighed,
								dette Tankevæld, denne Reenhed og Stræben efter Forstaaen af
								Sandhed, hvor og hvorledes?« Det var Tankens Spørgen, men Forstanden
								havde intet Svar. »Hvad have de Viseste i alle Tider udfundet om
								Tilstanden efter Døden? kun Phantasier, Gisninger, en af Mennesker
								opdigtet Mellemtilstand. Pindar i sin anden
								olympiske Seiers-Hymne anviser de Gode Ophold i et Skyggerige, før
								de komme til de Saliges Øer; i Platons
								»Phædon« tales om Befrielsen fra de underjordiske Steder, og at
								komme til renere Vaaninger over Jorden. Hvad lære vi heraf? kun det,
								at Hedningen selv har fornummet Trang og Stræben efter at betegne
								dette for os Ubestemmelige. Den Døde sover!« gjentog han, »det
								synger endnu vor Tids Digtere! Hvor usandt! Nei, selv Støvet, der
								hviler i Graven, sover ikke, det gaaer over i Tingenes Kredsløb, og
								Sjælen - den rettroende Christen, som de kalde ham, siger:
								den er gaaet over i Himlens stille Salighed - Nei! dertil
								er den ikke hos Nogen udviklet nok; den svæver frem mod en  større Fuldkommenhed,
								eller er slukket! - »ikke være« - Nei, nei, det
								er en Umuelighed for den Gud, der er Retfærdighed og Kjærlighed!«
								- Hans Tanke svulmede til at sprænges!Ha! - hvad var det for en Lyd, der hørtes! Der gik en
								Klang, en Tone, gjennem Stuen, høiere og høiere svulmende og atter
								forsvindende. Hvad var det!»Kun en Streng, der sprang paa Klaveret!« sagde den ældste Søster.»Hvilken Streng?«»E-Strengen!« sagde hun, idet hun bøiede sig over Instrumentet.»E! - Esther!« udbrød han
								pludselig, og det gjennemfoer ham, hvad han engang havde sagt i Spøg
								til hende: døer jeg først, og der er en Aandens Vedvaren, jeg skal
								da aabenbare mig, som en Klang, en Tone; Esther havde gjentaget disse Ord - og nu -
								han, som stod høit over Troen selv, han, hos hvem Forstandens Prøve
								var det eneste Visse, han blev i dette Nu Overtroens Barn. Det er
								Psychologisk med mange Mennesker, og er blevet gjennemført i det
								gamle Folke-Eventyr om Manden, der ikke kunde lade sig forskrække;
								hverken Kjæmper, Trolde eller Spøgelser satte ham i Angest, og
								pludselig, idet han en klar Morgenstund i det Frie vaagner op ved at
								en Flok skrigende Krager, der baskende med Vingerne flyve i Veiret,
								indjages han den Skræk, han altid forgjæves havde søgt. Det
								Naturlige, Ligefremme, men Uventede mægter
								at slaae med Rædsel. -Ikke længer end Strengen vibrerede var denne Aandetroens Tanke hos
								ham, den svandt bort med Klangen; men selv hos ham havde det da
								viist sig, at »vi have i os uendelige Føletraade for Aandeverdenens
								ubegribelige Baner«.Hans Jordlivs høieste Lykke var ham igaar Esthers Besiddelse; hans evige Lykke, den nødvendige
								Betingelse for den Overgangs-Udvikling, der maatte skee i hans
								Indre, fandtes maaskee alene for ham i Esthers tidlige Død. Dog den Forstands-Slutning løftede han
								sig ikke endnu til, han var overrasket af Ulykken.Smerten i dette Hjem, Familiens Sorg er det ikke her vi ville udmale,
								vi vende os ene og alene mod ham, hvem den Dødes Bortgang her var et
								Skridt til Livet.Virksomhed er det bedste Middel for os til at bekjæmpe vor Sorg, men
								just den næsten overvældende Virksomhed, som Tid og Nødvendighed rev
								ham ind i, under disse Kjøbenhavns tunge Prøvelsens Dage, førte i
								hver Stund Erindringen frem om Esthers Død;
								ved hvert Sorgens Udbrud i et nyt Dødshjem fornyedes Mindet om hiin
								smerteligste Time. Bægeret blev for fuldt, det maatte strømme over!Mellem kjære Fraværende kan der føres et Aandens Samliv, med de
								Forudgangne kunne vi ligesom leve endnu her et forædlende Liv; hans
								første, eneste Kjærlighed var til Esther,
								den løftede sig reen, uden menneskelig Svaghed; hun selv var endnu
								hos ham, med ham, og det inderligere end før, hun var den bedste
								Deel af hans Jordliv. - For hende havde Udødelighed været
								en Vished og Tro; mon ikke hendes Bortgang herfra var et Pant paa
								dens Sandhed? hun var jo hos ham endnu sjæleligt.Hos Trækfuglen ligger en Drift, et Instinkt kalde vi det, der fører
								den gjennem det store Lufthav til Stedet, hvorhen den vil naae; den
								samme Kraft bærer og fører den nøiagtig tilbage til det samme Land,
								samme Sted og lille Punkt, hvorhen Længselens os uforklarlige Magt
								drev den; det er en Kjendsgjerning, vi see den gjennem alle Tider.
								Menneskets Sjæl har en endnu mægtigere Trang, en Drift, en Længsel
								mod Udødelighedens Hjem; han følte Forvisning herom, og atter Tvivl
								- den brændende, meest nedtrykkende Tvivl, og disse
								Øieblikke vare ham en Qval, den største et Menneske kan lide
								- da bedre aldrig at være født!I Esthers Stue hang flere gode Kobberstik,
								man tilbød Niels Bryde et til Erindring om
								hende, han bad om heller at maatte erholde Goethes »Faust«, den Bog, hun havde læst og indstreget i.
								En heel deilig Fortid mindede den ham om, det var som om Ordene her
								endnu havde Klangen fra hendes Læber. I Bogen laae, opdagede han, en
								Afskrift med hendes egen Haand af det religiøse gamle Digt »O Ewigkeit, du Donnerwort«;*) særligt havde
								hun understreget deri Verset:*) »Schrecken der Ewigkeit« af Johannes
								Rist, der levede under Refbrmationstiden.»O Ewigkeit, du machst mir bang, O ewig, ewig ist zu lang!«Vistnok i sin Bibel-Troes Aand havde Esther
								opfattet og nedskrevet denne fromme Digtning, dette Angestens Suk,
								det Niels Bryde ikke før havde læst. Han
								følte sig grebet ved den rystende Skildring af Synderen, der bliver
								paa det samme Punkt; hvad maa ikke han lide ved: et evigt Liv! Ikke
								at nævne er Vand, Ild og Sværd, de kunne ikke være evige; men Tiden,
								som Ingen kan tælle, begynder altid forfra - evig, o hvor
								langt!Den høieste Storhed, Mennesket kan tænke sig, det »evigt at være«, bliver den frygteligste Straf, dersom vi
								ikke mægte at løfte os ved Fornuften i Fornuften, der er det Sande,
								ved Fornuften i Villien, der er det Gode, og ved Fornuften i
								Phantasien, der er det Skjønne. Hvilken Kalden til Selvprøvelse, til
								Stræben op mod Gud!Det var ved Goethes »Faust«, at Esther første Gang havde ligesom draget Niels Bryde ind i sin Aandens Kreds; i samme
								Bog laae, som henlagt til ham, den gamle Psalmesang om »Skræk for
								Evigheden«, den klang til ham med Esthers
								Røst fra den store Evighed. Jordlivet er som de betroede Penge; det
								Lidet, som blev os givet her, maa bruges saa vel, at vi kunne blive
								værdige til at sættes over det Større. Jordlivet er ikke en Deel, vi
								i vor Sorg og Smerte tør kaste bort; vi skulle holde ud, holde ved,
								virke og øve, før vi kaldes videre ud i det Uendelige, for ikke der
								fortvivlet at maatte udbryde:»Ewig, ewig, ist zu lang!«Det var, som fornam han Esther om sig, som om
								hans Tanker vare hendes Tale; Samlivet mellem dem forekom ham saa
								levende, saa indvirkende som nogensinde her; han følte Trang til at
								smelte sammen med hendes Troes-Forestillinger, men han kunde det
								ikke heelt.»Jeg troer paa Himlens Herlighed, den vi Alle, forskjelligt seende,
								maae erkjende; jeg troer paa Helved - et skrækkeligere end
								hvor Ilden aldrig slukkes, Ormen ikke døer! hvad er vel Legemets  Qval imod Sjælens
								Fortvivlelse over forsætlig Synd! Jeg troer paa Guds Kjærlighed;
								»hvo som bliver i Kjærlighed, bliver i Gud!« sagde Christus - han, hvem de
								korsfæstede, han, der i Korsfæsteisens Qval bad for sine Fjender.
								Hvo af os mægter at naae ham heri! ja, til ham siger mit Hjerte: Du
								Udtryk af den levende Gud, jeg seer ham personlig i Dig! -
								Hvo, som søger, skal finde!«Atter stred og sled det i hans Sjæl. Forvisningens Tro om Gud var hos
								ham, Tanken, Erkjendelsen om Udødelighed og om Christus var der ogsaa, men ikke som hos Esther; »Troen gives, den tænker man sig
								ikke til!«Krigens tunge Aar havde været stille Vækkelsens Dage, Jordbunden laae
								under den lunende Snee, og samlede Kræfter. Esthers Bortgang var Vaarens Sol, der brød til Vækkelse og
								Liv. »Esther!« sukkede han. Med hende var
								den bedste Deel af denne Verden gaaet bort fra ham; forud var hun gaaet, hun, som i Aandens Skuen var ham
								her længst forud. Og dog mangen Stund syntes hun ham endnu nær, som
								hans egen Sjæl var det, og han længtes efter Gjensynet, hans
								Kjærlighed voxte, om muligt, endnu høiere end før. Hvert Aandens,
								Troens Ord, hun havde udtalt, hendes klare Overbeviisning om Gud,
								Christus og Udødelighed, gjenklang i hans Sjæl med en Magt, en
								Længsel, en Inderlighed! Gud var ham en
								Kjendsgjerning, Udødeligheden maatte ogsaa
								være det, og da vilde alle Mysterier klares, lyse ind i hans Sjæl!
								- Under denne hans uendelige Smerte og Længsel kom
								Barnesindet, Hænderne knugede sig om hinanden, og Bønnen var paa
								hans Læber: »Gud, min Gud, giv mig Tro!«Der var den dybt knugede, prøvede Sjæls Inderlighed i Bønnen, Taarer
								strømmede over hans Kinder - det blev lyst i hans Hjerte.Ulykkelig den, som ikke kjender til, at Gud kan stige ned i vort
								Bryst! Her føltes Naaden, Kjærligheden! »Troen tænker man sig ikke
								til, den gives!«Udødeligheds-Tanken var blevet Tro!VIII.Det sidste Møde med Tatersken.Vi ere igjen paa Heden i Hjemmet ved Silkeborg i Sommeren 1856; det var de gamle Præstefolks
								Diamant-Bryllup. Tredsindstyve Aar havde Gud forundt de To at leve
								med hinanden: »Hvem Herren elsker, giver han Aar at leve i«, siger
								Psalmisten, og her var Aar i Kjærlighed. Tre Aar var det efter Esthers Død; tolv Aar siden Niels Bryde sidst var her. En ligesaa lang
								Tid var hengaaet siden en anden her kjendt Skikkelse havde viist sig
								i Egnen, Tatersken med sit Idiotbarn; dette
								var nu i en Alder af to og tyve Aar. I de sidste Aaringer humpede
								det om paa Haandbrædter, men oftest dog, især paa lange Marscher,
								bar Moderen det paa sin Ryg. I Slud og Storm, alle Aaringer, havde
								denne Qvinde slæbt afsted med sit Barn, og ved dets Smiil følt sig
								glad, ved det taalt Haan og døiet Ondt.Hun kom inde fra Skoven, hvor hun forgjæves denne Gang havde søgt det
								gamle Træ. Af Egnens Folk skulde hun høre, hvorledes det var faldet
								Green for Green; længe stod det dog endnu saa mægtigt, men
								Forstvæsenet havde ikke kunnet lide »det grimme Træ«, og derfor blev
								det et Nummer paa en SkovAuction. Bønderne elskede dog saa høit
								deres »Ma-Krokone«, at de tilbøde at betale
								Brændets Værdi, naar hun blot maatte blive staaende; men først for
								Auctions-Hammeren og derpaa for Øxen faldt det gamle Træ, der for
								den omvandrende Qvinde havde været et Fødestavns-Tegn, en gammel
								Ven, hun kunde længes efter; forsvundet var det, som Alakos Billed. Tatersken kom derfra ud paa Sandsletten mod Langsøen, og foran sig her, som skudt frem ved en
								Trolddom, laae nu en heel Kjøbstad: Silkeborg.En Vrimmel af Hunde gjøede hende imøde, fra Døre og Vinduer saae
								nysgjerrige Ansigter paa hende, Arbeidsfolk, Piger og Børn kom frem
								fra Portene. Enkelte fulgte i nogen Afstand, og dog var dem Synet af
								»Natmandsfolk«, »Kjeltringer« ikke saa overraskende, som det var
								hende at see her den hele Forvandling. Det Uventede skræmmede hende;
								hun var styret herom for at sættes over Søen og snarest naae
								Præstegaarden ved Hvindingedals  Banker; der turde hun vente Hjælp og Pleie
								for sit syge Barn, hun tænkte paa Bodil,
								haabede og troede at finde hende endnu der.Hun skyndte sig gjennem Byen, forbi den store, travle Fabrikbygning
								og det indbydende Vaaningshuus; en stor, ny Bro var lagt over
								Langsøen, hun behøvede ikke at raabe paa Færgen. Huset derovre ved
								de gule Sandskrænter stod endnu, men hvidtet, gjort pyntelig ved en
								lille Have, hvor de høie Stokroser stode i Blomster. Mellem dem og
								Veien groede en stor Ellebusk; her satte hun sig med sit lidende,
								elendige Barn. Der lød fra Skoven, hiin Side Sø og By, Lyden af et
								Posthorn; en Reisende kom fra Horsens over
									Silkeborg til Præstegaarden ved
								Hvindingedals Banker; det var Niels Bryde.
								Hun hørte de fornøielige Toner, medens hendes Hjerte var i Sorg og
								Elendighed.»Mit Barn døer!« hulkede hun og saae med en Moders Ømhed og Angest
								paa den sørgelige Elendighed, det syge Idiotbarn; dets Hoved og
								Overkrop var mandsvoxen, et tyndt, sort Skjæg krusede sig om det
								hæslige, gule Ansigt, de halvaabne Øine saae glasagtige ud.
								- Hun sad paa Hug foran det, Taarerne løb hende ned over
								Kinderne. Den tunge Byrde, hun gjennem Aaringer havde baaret, vilde
								Gud nu borttage fra hende; men denne Byrde var hende en Deel af
								Livet, som Lufttrykket er os det, disse mange Centners Vægt, vi
								altid bære uden at tænke over hvor tungt; det er et Tryk, der hører
								til vor Tilværelse paa denne Jord, og saaledes var hende dette Barn
								nu blevet i henved en Menneskealder.Ellebusken skjulte hende for Niels Bryde, som
								kjørte forbi; han saae ikke dette Minde fra sin Barndomstid,
								Moderkjærligheden som Karyatide. Langsomt gik det op ad Banken, han
								saae ud over den hele Egn.Her var som før, de samme store Skov-Bølger, Skoven, som løftedes af
								de bakkede Høider; Himmelbjerg med sin brune
								Lyngtop overragede Skovene, de dybe, blanke Søer blinkede frem, som
								han havde seet det i sin Ungdomstid. Men det Hele var nu en Ramme om
								en ny Stad, ret som et Fata morgana paa
								SandPlainen; i Række skinnede der de røde Tage, de hvide Mure; han
								saae den vidtudstrakte Fabrikbygning og Herskabs-Vaaning med  dens frodig blomstrende
								Have, hvor Roser af alle Arter myldrede frem, og de grønne
								Græs-Plainer, »Bowling-greens«, som
								FløielsTæpper, skjulte Sandgrunden.Paa Søen bevægede sig en sort Røgsøile, det var et lille Dampskib,
								der med vaiende Danebrogs-Flag kom oppe fra Randers og trak ad Gudenaa herned paa Pramme Jernrør til
								den nye Byes Gasbelysning; Dampens Magt brød Vei her midt ind i den
								stille Eensomhed, de materielle Kræfter øvede deres Magt i denne før
								glemte Egn. I tolv Aar Alt forandret her rundtom, og -
								hvormeget var ikke ogsaa forandret inden i ham, som gjensaae disse
								Steder! hvad havde ikke Livet udpræget, udviklet og opløftet hos
								ham!- Der lød et gjennemtrængende Skrig, en Jamren -
									Niels Bryde lyttede, Kudsken holdt
								stille; henne fra Ellebusken klagede det lydeligt. Niels Bryde steg af Vognen og gik derhen.Gammel og rynket sad der under Sandskrænten i det gule Sand Tatersken med sit syge Barn. »Han døer!
								døer!« jamrede hun paany og saae med sine Fugleøine saa skarpt og
								dog gjennem Taarer. Dødskampen hos Barnet ligesom greb med usynlige
								Traade ogsaa hende.Niels Bryde gik til Færgehuset for at faae
								Hjelp; i Døren kom ham den nye Huusmoder imøde, en anden end før, og
								dog en kjendt Skikkelse: det var lille Karen, som nu boede her, gift med de Gamles Søn. De unge Folk
								havde faaet det lille Huus, Jollen paa Søen og dertil en lille
								Fortjeneste ved at modtage Bropenge. Gamle Moder havde ikke saa
								villigt, som lille Karen, ladet Tatersken
								med det syge Barn komme ind i Stuen. Lidt Eddike og Vand fik han i
								en Kop og badede dermed den Døendes Tindinger, en vaad Klud blev
								kjølende lagt paa Issen; det syntes at dæmpe Krampetrækningerne, dem
								Moderen heelt fornam gjennem sig. Guulbleg, som et Rav, stod hun,
								hendes Øine bevægede sig rundt om, som ventede hun, at fra hver
								Krog, fra Gardinet eller Skabet derhenne, kunde Døden selv pludselig
								træde frem og tage hendes Barn; hun speidede uroligt, som maatte og
								vilde en Fjende bryde ind og hun kjæmpe mod ham. Hendes Øine fæstede
								sig paa hver Plet, hvert enkelt Stykke i Stuen, og dog saae hun kun
								sit Barn, tænkte kun paa det; et Øieblik bange for at græde, bange
									 selv for at aande,
								som kunde dette Pust udblæse den svage Livsflamme, og i næste
								Øieblik atter udstødende Jammerens Suk. Dog her var hun endelig ved
								Maalet, det hun søgte, og det hvorved hun gjennem Aaringer havde
								seet Haab, Sundhed og lyse Dage for sit Barn og sig. Kun to Skridt
								fra hende, paa Dragkisten, laae imellem Kopperne den mørke, søgte
								Steen, hvori var indgravet Alakos Billed,
								den Taterskens Moder havde tabt i Dybdal og,
								som vi vide, liden Karen havde fundet og nu
								i mange Aar gjemt.Taterkonens Blik gled hen over den, hun saae
								den ikke, og dog var det i hendes Tanke saa levende, saa
								overbeviist, »havde jeg den, kunde jeg lægge den ved mit Barns
								Hjerte, det vilde da ikke denne Gang døe, jeg skulde endnu en Tid
								beholde det!« Men hun saae den ikke, anede ikke den var her; og
								hendes Barn holdt op at aande, et huult, langt Suk var den sidste
								Afskeds-Tone; det laae stille, som det sov en rolig, mild Søvn.»Han er død!« sagde Niels Bryde; Tatersken
								syntes ikke at forstaae ham. Han gjentog: »død!« og pegede ned mod
								Jorden; hun kastede sig da med et Skrig over Liget, omklamrede det.
								Her var ikke Øieblikket til at tale trøstende, hun hørte det ikke,
								den heftige Natur maatte have sit vilde Udbrud; derpaa blev hun
								stille. Niels Bryde vilde løfte hende op,
								hun stirrede paa ham og igjen paa sit Barn, Læberne bevægede sig
								- »hvad? hvor?«»Død!« sagde han og pegede nedad, for at gjøre hende det ret
								tydeligt; »død! Jord! - i Jorden!«De Ord naaede hendes Øre, hendes Hjerte, det lyste derinde, det talte
								der. Hun kunde ikke i Ord udsige det saa, men klart var hende, at
								ligesom den syge Rosenknop aldrig udfolder sig til en frisk,
								blomstrende Rose, saaledes vilde vel heller aldrig her hendes Barn
								være blevet Yngling og Mand; men alle Spirer dertil laae dog i det,
								og nu skulde det kun være »Jord, i Jorden!« Nei! hun huskede i denne
								Stund, hvorledes engang hendes Moder havde taget et Maiskorn ud af
								en Mumies knyttede Haand, hvor det havde ligget i fire tusinde Aar;
								det trykkede hun ned i den nærende Jord, hvor Solen kom og skinnede
								varmt, det skjød da Spire, satte Blad og Stilk, bar hundredfold.
								»Kan Kornet, der har ligget knuget i Dødens Haand, trives og bære
								Frugter efter 
								Aartusinder, skulde da mit Barn, en Menneskesjæl, fordi den i
								Aaringer knugedes af Sygdommens Skal, ikke, naar den kommer i den
								rette Jordbund, i Livets rette Sol, igjen skyde op og voxe?
								- Tilvisse! deilig skal han blive! slank og springende,
								med lysende Øine og røde Læber, hos Alako!«Hun reiste sig, støttede Albuen paa den høie Dragkiste, og hendes
								Blik løftede sig seende op og rundt om - da zittrede
								hendes Læber, Øinene bleve større - hun greb, som en Falk,
								hen om den sorte Sten med Alakos Billed, tog
								den, stirrede, trykkede den mod sin Mund. »Alako!« skreg hun høit; »mit Barn døer ikke! døer ikke!
								- evigt være!« - og hun
								sank sammen ved Sindets altfor stærke Bevægelse.IX.Den nye Aladdin.I Præstegaarden ventede de Niels Bryde, hans
								Komme var denne Gang en i deres Livshistorie mærkelig Dag, og anden
								Dagen efter - opgik for dem den herligste: deres
								Diamantbryllup. Men nu havde Niels al deres
								Tanke, Hver efter sin Natur glædede sig, og Alle lige inderligt.
								Tolv Aar gjør, oppe i de Gamles Alder, meget ældre, Mange blive da
								mere pirrelige, de Fleste dog langt mildere, og det vare de To
								blevne.Bodil løb ved hver vognlignende Lyd udenfor
								Gaarden - endelig kom han.Der var Taarer, der var Glæde! - Hvor forandrede vare de
								Alle i de ydre Træk, det saaes strax i første Møde, men Minutter
								efter, da lyste frem igjen alle de kjendte Træk, Øinene vare de
								samme, Smilet det samme, Stemmens Klang den samme, den indre, evige
								Ungdom lyste og lød gjennem den ældede ydre Form. Blik her vare
								Tanker, og Tankerne behøvede ikke mange Ord.Som naar man efter en anstrengende, travl Arbeidsdag har sovet en
								styrkende Søvn uden Drømme, og vaagner op, saaledes følte Niels Bryde sig her i Barndoms-Hjemmet.Musikant-Grethe med sin Harmonika havde
								naaet herover, saa  gammel
								hun var, og spillede Velkomst. De kjendte gamle Toner, de kjendte
								venlige Ansigter, den hele Barndoms-Egn rundt om, Alt var som før.
								Der taltes til langt ud paa Aftenen; der var ingen Strid, de mødtes
								i Kjærlighed, i Overbærelse!Festdagens Morgen, den femte August, kom; det var en herlig Livets
								Dag. Fra den nye opvoxende By hiin Side Langsøen mødte Musik; der klang Valdhorn og Psalmesang i den
								tidlige Morgenstund. Med lysende Øine kyssede de to Gamle hinanden,
								deres Sjæle vare saa unge, som da de mødtes i Ungdoms Aar.Bodil, Niels og de gamle, troe Venner
								rundtomfra modtoge dem i den pyntede Storstue; der var Blomster, saa
								mange og saa smukke, fra Haverne ovre i Silkeborg, Foræringer, syede Sager af forskjelligste Slags, og
								det fuldtop. Udenfor holdt Vognen til Kirke, hvorhen de Alle droge.
								Klokkerne ringede, Solen skinnede varmt, som i deres Kjærligheds
								unge Dage, og udenfor Kirken stod Menigheden, Mænd, Qvinder og Børn;
								de blottede deres Hoveder, og trængte sig glade om Festens Par. Det
								gamle, lille Orgel klang i en Høitids-Psalme.Paa dette Sted, ved disse Toner, havde Niels
								Bryde ikke været med et saadant Sind, som i denne Time, siden
								han sidste Gang, før Studenteraaret, blød og Barn endnu, var her.
								Der er en egen Magt i Hjemmets Helligdom, i kjendte, gamle Melodier,
								de løfte og bære os bort fra det Hverdagslige.Menighedens Sang, og Børnestemmerne i den, klang som i hiin tidligere
								Tid, da hans egen Stemmes Alt-Toner lød med; der kom ham i en
								Tanke-Sum alle de mellemliggende Aar indtil Esthers Død - Esther,
								hans Brud for Gud! Med den reneste Kjærligheds-Tanke fulgte han
								hendes Skikkelse, hun der ligesom til Lys og Ledelse for ham var
								ført ind paa hans Livsvei i denne Verden. Kun det Bedste for os
								skeer! Hvert Tryk er til Aandens Væxt, som Trykket er det til
								Palmens. Han huskede sine Forældres lige Død, hvorved han kastedes
								hen til Fremmede, og dette var blevet ham et Gode; Krigens tunge Aar
								havde løftet og belært ham; selv fra Sot og Syge var Sundhedens Væld
								for ham sprudlet frem, Livet givet, rakt ham ved Esther! Bedre, anderledes kunde Livets Skole ikke være.
								Til Virkelighed var blevet, hvad han engang drømte som Barn, at han
								som Aladdin steg ned i Hulen,  hvor tusinde Skatte og skinnende
								Frugter næsten blændede ham; men han fandt den forunderlige Lampe,
								og da han kom hjem med den, var det - hans Moders Bibel.Ja tilvisse! som en ny Aladdin var han steget
								ned i Videnskabens Hule, for mellem dens vidunderlige Frugter at
								finde Livets Lampe, og han holdt - sin Moders gamle Bibel,
								ikke dens Legem, men dens guddommelige Sjæl!Med det gjenvakte Barnesind, der ubevidst holder sig til Troen,
								bliver Videnskaben en Forherligelse af Guds Almagt, Viisdom og
								Godhed. Lovene i Naturen, Guds Tanker, dem lod Gud i Naade den
								menneskelige Aand i Meget udfinde; men Kjærlighedens Love i Aandens
								Rige naaer Videnskaben ikke op til. Paa Jorden mægte vi kun at
								gribe, hvad Jordens er, i Aandens det Høiere have vi kun Haabet og Troen.Solen skinnede gjennem Kirkevinduerne ind paa den festligstemte
								Menighed, paa de to glade Gamle, de stode som unge Brudefolk foran
								Alteret. Det lyste ind i Hjerterne, lykkeligt her at være,
								- saligt altid at være!I den sildige Aften, paa Festens Dag, da Alt igjen var stille i
								Præstegaarden, og Enhver i sin Seng, bad de Gamle ret inderligt en
								Bøn, den de troede vilde blive hørt af Vorherre, særligt denne Aften, deres største Høitids-Fest, den
								han vidste det var, og havde forundt dem at opleve. Niels bar et fromt Sind, havde de fornummet;
								men var han heel Christen, havde han vel deres Tro, den eneste
								rette? - Gud vilde give ham den, være ham naadig i
								Christus.Niels Bryde var dybt bevæget, fornam Barnets
								bløde Sind: ogsaa han bad i samme Stund for de Gamle: »Almagt! af
								Dig ere de gjennemtrængte! De troe, uden at vide; det har været og
								er dem nok i dette Liv. Men paa hiin Side - opklar for dem
								Din større Herlighed! giv dem Aandens Lys og bevar dertil den Fred i
								dem, de alt her have i Christus!«Bodil bad, at Forsonlighedens Aand,
								Kjærlighedens Forstaaen i Gud og Christus, og Alt hvad der er
								Mennesket nødvendigt, maatte opgaae for
								Hver, og at Forsonlighed, Overbærelse og Kjærlighed maatte blive i
								os!Ind til dem Alle blinkede udefra, lige stærk og bekræftende,  en stor, funklende
								Stjerne. Niels Bryde nævnede dens Navn i
								Videnskaben: Jupiter; de gamle Præstefolk og
									Bodil tænkte ved den paa »Guds Øie«, der lyste og saae ned til dem,
								som til Tyrken, Hedningen og den vildledte Mormon, løftende opad Øie
								og Tanke.Bodil og de Gamle læste deres »Fader vor«,
								ogsaa Niels Bryde læste det i Sjæl og Tanke;
								og Søvnen kom, Dødens Broder, der tager en tredie Deel af vort
								Jordliv med sit Drama: »At være eller ikke være.«De sov, de drømte ved Blinket af Stjernen, en Funke kun at see, og
								dog en Verden, større end vor, det der engang vil blive os en
								Kjendsgjerning. Ja! hvad vil ikke oprulles, idet Alkjærligheden
								forundte os her at være og evigt »at være!«Efterskrift og noterEfterskriftI. Debatroman om livsanskuelsesproblemetI 1871 udtalte Georg Brandes de bekendte ord om, at en litteratur
									der lever viser det ved at sætte problemer under debat, og at
									den danske litteratur befandt sig i en hendøende tilstand. Som
									eksempler nævnte han, at Voltaire, Byron og filosoffen Feuerbach
									havde sat religionen under debat og den franske dramatiker
									Augier samfundsforholdene.Lidt uretfærdigt: godt en halv snes år før havde H.C. Andersen
									udsendt en roman, der med afsæt bl.a. i filosoffen Feuerbach
									debatterede religionen og satte eksistensproblemet på
									titelbladet efter Shakespeares danske filosoferende prins
									- »At være eller ikke være«. Og i tiåret forinden
									havde Paludan-Müller i Adam Homo med
									udgangspunkt i Feuerbachs forgænger D.F. Strauss ladet Adams
									præstefar diskutere tro kontra viden og hans mor vise ham hvad
									det er »at være«. Men Andersen har forbundet problemet med
									naturvidenskabens landvindinger og industrialismens fremvækst i
									1840rne, altså også inddraget samfundsforholdene. Hans roman er
									ganske vist derved blevet så debatterende, at det kan skade det
									kunstneriske, som allerede modtagelseskritikken indvendte. Men
									det hænger sammen med, at det for Andersen udgjorde
									livsproblemet par excellence.Han veg ikke uden om noget som kunne så tvivl om magternes godhed
									og retfærdighed: den blodige treårskrig, koleraepidemien kort
									efter, sindssygehospitalernes gru, overtroens formørkelse, den
									knugende fattigdom. En række bipersoner illustrerer disse sidste
									forhold, som han kendte fra sin barndom, og som han konfronterer
									sin hovedperson med, ligesom med de førstnævnte historiske
									begivenheder. Denne hovedperson står i vakleposition mellem
									ateisme og Gudstro, og handlingen er komponeret sådan at den
									første holdning dominerer ved udgangen af l. del, i  midterdelen står striden
									lige, og i 3. del vinder troen. Disse brydninger er antydet
									gennem hans navn - Niels Bryde efter helten i en
									gammel folkebog - og sandsynliggjort ved hans opvækst.Han bliver født 1823 som søn af portneren på Rundetårn, dengang
									astronomisk observatorium, og derigennem indviet til naturfaglig
									erkendelse. Efter at han som fjortenårig har mistet sine
									forældre, tages han i pleje af en gammel ortodoks præst i
									Jylland. Han er velbegavet og stiler som student først efter
									teologien, men påvirket af nye venner og læsning af tidens
									materialistiske skrifter skifter han til medicinstudiet. Ironisk
									nok er det plejefaderen, som under et voldsomt opgør henviser
									ham til at blive feltskærer: »Lap paa Legemet og hold det
									sammen; det er det Vigtigere« (104). Præstens hån sætter
									lægekunsten »ligesom i Glorielys« (119). Som underlæge deltager
									han i krigen 1848 og såres alvorligt, men bliver i tide fundet
									på slagmarken og reddet. Redningen skyldes hans hund, som han
									engang selv har frelst fra drukning - og dette moment
									af trofasthed indebærer en dulgt tilrettevisning, idet han som
									ung student i København hadede hunde! Det kan tillige antyde det
									uholdbare i hans holdning til døden, da han på valpladsen har
									overgivet sig til udslettelse i naturens evige kredsløb
									- altså med titelordet »ikke være«. Han føler savnet
									af plejehjemmets barnetro, og hermed slutter 2. del.Den som hidfører omsvinget, er en ung jødinde, i hvem Niels
									forelsker sig. Andersen har flere gange anvendt jødiske
										figurer1 - til dels i
									erindring om en lille jødepige fra sin barndom. I Kun en Spillemand er kontrastpersonen
									til den kuede musikant en barndomskammerat, den handlekraftige
									og emanciperede Naomi. Med eventyret »Jødepigen« (1855) nærmes
									den mosaiske tro til den kristne, mens der her i romanen sker en
									modstilling hos Esther, hvis far er ortodoks, men som vil finde
									sin egen vej. I Goethes Faust, tidens
									mægtigste digterværk, ser hun en symbolsk bekræftelse på dommen
									efter døden, når i det apokalyptiske efterspil djævle og engle
									strides om Fausts sjæl. Gennem Bibelen ledes hun videre til
									kristendommen og ender med at lade sig døbe. Hun er beredt til
									sin død, også for at kunne gense en bror der blev krigens offer.
									Hun smittes af koleraen - men den legemlige undergang
									skal ikke have det sidste ord.Engang under deres diskussioner har Esther og Niels halvt
									spøgende (i begge ordets betydninger) talt om at give sig
									tilkende efter døden som en klang eller tone. Da nu en E-streng
									springer på hjemmets klaver ved hendes dødsseng, må Niels
									opfatte det som en indfrielse af hendes ord - just som
									»Hans Tanke svulmede til at sprænges« (219). Det er som en
									»føletråd« til at lede ham mod erkendelsen af udødeligheden, den
										væren, der er troens springende
									punkt.Vigtigt er at den ikke indebærer nogen fornægtelse af
									videnskaben. Esther har uden tvivl talt med forfatterens stemme,
									da hun fra eventyrdigtningen, «Poesiens meest vidt udstrakte
									Rige« (214) henter det billede, at Aladdins barnlige tro var
									fortabt uden Noureddins ring, dvs. videnskabens kløgt og styrke,
									- ligesom Noureddin med al sin viden ikke mægtede at
									stige ned i hulen og hæve skatten. Dette må berøre Niels stærkt,
									siden han i barneårene havde drømt at han ligesom Aladdin steg
									ned i hulen og blandt tusinde kostbarheder fandt den underfulde
									lampe - og at han bragte den hjem og opdagede at det
									var hans mors Bibel (23, 229). Drømmen generindres på romanens
									sidste blade, og således bliver han en af Andersens mange
									Aladdin-identifikationer: fra den unge Hans Christian selv, da
									han stod som kommandørfamiliens gæst på kongeslottet og gentog
									Oehlenschlägers ord om den fattige dreng (Mit
										Livs Eventyr), til hans sidste romanhelt LykkePeer, der
									sejrer med sin Aladdin-opera. Andersen havde også tænkt at kalde
									fortællingen om Niels Bryde for »Den nye Aladdin«, som nu
									slutkapitlet hedder.Titlen havde dog været mindre velvalgt, da Bryde ikke er noget
									naivt lykkebarn, men i sig skal forene videnskabens visioner med
									troens forjættelser. Den nye verdens tekniske landvindinger
									skulle være guldårer for digterne (sml. programerklæringen
									»Poesiens Californien« fra rejsebogen I
										Sverrig, 1851), og Niels kan fantasere om
									koncerttransmissioner fra udlandet til et dansk publikum
									(213f.), som Andersen selv eksempelvis om amerikanske
									flyturister i det gamle Europa (»Om Aartusinder«).
									Forudsætningen for hele den teknologiske udvikling var
									elektromagnetismen, og dens opdager Ørsted - som
									Andersen kaldte den store Hans Christian modsat ham selv
									- var den der kom nærmest til at  forene naturvidenskabelig erkendelse og
									religiøs tænkning i sit værk Aanden i
									Naturen (1850). I stedet for at drage materialistiske
									konsekvenser af den fordybede indsigt i naturlovene benævnte han
									dem Guds tanker, en forlængelse af de ældre romantikeres
									naturfilosofi, der også havde kunnet bygge på fysiske
									eksperimenter (Galvani, Volta).Ørsteds harmoniserende forkyndelse af det Sande, Skønne og Gode
									kaldte uvilkårligt på modbilledet af livets skyggesider
									- som skyggen voksede ud af den lærde mand i eventyret
									af dette navn. Og ræsonnøren Esther tager direkte fat på
									tilværelsens disharmonier (188) med eksempler fra fortællingens
									forkrøblede bipersoner: Musikant-Grethe med de spildte evner og
									Lappeskrædderen, der mister forstanden på grund af en
									beskyldning for tyveri. Sådanne åbenlyse uretfærdigheder kan da
									kun opvejes ved en genoprejsning hinsides. Lad os tilføje
									tatersken med den misdannede søn: ved at genfinde sin talisman
									efter hans sørgelige endeligt far hun vished for at han er
									sikret et evigt liv (222).Således sættes så at sige alle romanfigurerne i relation til
									udødelighedsspørgsmålet. En humoristisk variant er Niels'
									gudfader hr. Svane, en mislykket digter, led i forfatterskabets
									lange række personifikationer af kunstens tragikomiske sider.2 Til hans ufuldbyrdede værker hører to om
									dommedag (200), men samtidig hjemsøges han af illusionernes
									lygtemænd (120). At dømmes eller ikke dømmes! Han kommer også ud
									for skæbnens ironi, idet en spøg, hvorved han udlover den store
									lotterigevinst til et miskendt geni, bliver til virkelighed: han
									vinder selv gevinsten.At være en rig svane og dog forblive en grim ælling er vel at
									være eller ikke i sørgmunter udgave. Ligesom heldet med
									lodsedlen er en karikatur af Aladdins appelsin i turbanen.Til hr. Svanes brigade hører hr. Meibum (med et lige så sangvinsk
									navn »majtræ«), forulykket skuespiller m.m., også han
									begunstiget med en pludselig rigdom, der imidlertid forsvinder
									igen (at være ...), så vi genser ham som fattiglem. På småteatre
									har han i sin tid glimret som Hamlet ved at holde mund på rette
									sted (at være eller ...!).Shakespeares geni er uforgængeligt; det samme gælder antikkens
									visdom, hvorefter den lidt naragtige student Solon-Diogenes  er opkaldt. Endog det
									gammelnordiske livssyn far et efterliv hos den kuriøse
									bragesnakker Bruss (142), hvis navn hovedpersonen Niels
									oprindelig bar.Anderledes med de skatte som møl og rust fortærer. Vi har mødt
									pengeøkonomien som en ydre skæbnefaktor; den tilhører den
									materielle sfære og er særlig vigtig for samfundsudviklingen.
									Her spiller forfatteren stort ud ved at kontrastere det
									primitive liv på heden med en opblomstrende industri få mil
									derfra. Da Niels Bryde ved slutningen af l. del hælder til
									materialismen og er ved at bryde med sin fromme plejefamilie,
									passerer han på afskedsrejsen den nyanlagte papirfabrik ved
									Silkeborg. Andersen havde nylig besøgt den - sml.
									»Laserne« og »Ib og lille Christine« - og kendte
									ejerfamilien Drewsen.3 Han anså udnyttelsen
									af naturkræfterne, såsom Gudenåen og vandfaldet ved Trollhättan,
									for fremskridt ligesom hedens opdyrkning, og afsnittet ender med
									et »fremad!« (105), visende frem til gensynet med det voksende
									fabriksamfund i næstsidste kapitel. - På den anden
									side er teknologien i sig selv åndløs - i
									Sverigesbogen og andetsteds kalder han den med den svenske
									digter Torneros' udtryk »Blodløs« - og han deler ikke
									Brydes sammenligning af mennesket med en maskine (99). Gennem en
									sådan reduktion fornægtes det åndelige.For Esther går ånden efter den materielle opløsning til Gud, for
									Niels til »det store Hele, Guddoms-Altet« (smst.). Han er altså
									på dette stadium panteist, og hun skal lede ham videre til troen
									på den personlige videre-væren. Men prisen herfor er, at han
									oplever hendes død.Dette er den indre motivering for at hun angribes af koleraen.
									Fortælleren har på to vigtige steder opereret med den
									meningsfulde tilfældighed. Første gang i optakten, da Niels' far
									får et nedstyrtende vindue i hovedet, fordi han tilfældigvis går
									til venstre ud på gaden i stedet for til højre (sml.
									fortællerrefleksionen 17). Derved bliver drengen forældreløs og
									kommer i præstegårdens varetægt. Anden gang er Esthers død,
									hvorved hendes ord og tro formår mere end i levende live.Andersen undså sig ikke for at omgås håndfast med tilfældets
									begreb, således at f.eks. en meningsløs ulykke i handlingens
									sammenhæng kan blive meningsgivende. Mest flagrant i slutningen
									af  romanen O. T.,
									hvor de for hovedpersonen traumatiske figurer forsvinder
									belejligt ved et uvejr på søen. Men også i Lykke-Peer løftes hovedpersonens død på et højdepunkt
									i hans kunstnerkarriere op over tilfældighedens niveau og gives
									en indre betydning. En sådan fortolkning af livets ulykker hørte
									med til Andersens teodicé, dvs. retfærdiggørelse af
									guddomsviljen. Han havde jo gennem sit eget liv erfaret, at der
									også gennem modgang »er en kjærlig Gud, der fører Alt til det
									Bedste«. Og når tvivlen og anfægtelserne meldte sig, måtte han
									mane dem i jorden gennem digterisk bearbejdning.Særlig næring kunne tvivlen få gennem samtidens tyske bibelkritik
									og filosofiske materialisme: D.F. Strauss' Das Leben Jesu, 1835, der opløser Kristusskikkelsen
									som uhistorisk digtning, og L.A. Feuerbachs Das Wesen des Christenthums, 1841, som opløser al
									religion til ønsketænkning og psykologisk projektion. De
									udfordrede også andre af idealismens digtere som Paludan-Müller,
									Hauch o.fl. Andersen ville levere et modindlæg i romanform,
									deraf den stærke styring af handlingen, hvad der rimede med
									datidens beretterteknik: et aktivt fortæller-vi, som kommenterer
									hændelserne med vink til læseren, refleksioner over hvad der
									foregår, forklarende oplysninger o.l. Det var denne idelige
									forfatterindblanding, som Brandes benævnte en irriterende
									pegepind ned over læserens skulder, og som blev afskaffet i
									realismens romanpraksis. Hos Andersen er den dog knap så
									omstændeligt tyngende som hos andre ældre fortællere, hans
									livlige og springende stil fornægter sig heller ikke i hans
									fortællerindskud.Det tyngende kommer snarere - og det er uvant hos
									Andersen - gennem personernes replikker, som for en
									stor del indgår i diskussioner omkring det store tema. Dette gør
									figurerne ulevende, til stativer behængt med meninger og
									argumenter. Værst er det gået ud over Esther, der som
									forfatterens hovedræsonnør er udstyret med en diktion og en
									tankefylde usandsynlig selv for en tænksom datidig ungmø mellem
									jødedom og kristendom. Men også hendes dialogpartner Niels, for
									hvis skyld hun er forsynet med sit hele skyts, er mindre
									livagtig end Andersens øvrige hovedpersoner i romanerne. Han er
									anlagt som et brushoved (og skulle som nævnt oprindelig have
									heddet Niels Bruus), heftig og  impulsiv - som dreng slår han
									en killing fordærvet, som er skyld i at han er blevet tyvtet
									- en parallel til Lappeskrædderen - og
									springer senere i søen efter sin hund. At han lader sig tirre af
									taterkonen til at tage hendes barn, kalder han selv
									retfærdighedstrang (105), hvorved det psykologiske forbindes med
									det ideologiske. Men et sådant karaktertræk er knap
									tilstrækkeligt til at lade ham træde tydeligt frem - i
									samme grad som eksempelvis den maniodepressive hr. Svane med
									hans fordækte sorger og galgenlystige paradokser.Svane er i øvrigt betydningsfuld, dels ved som nævnt at være
									gudfader til hovedpersonen - ligesom den dæmoniske
									nordmand i Kun en Spillemand -
									dels ved at være en uudfoldet kunstner, der aldrig levede op til
									sit navn. Han kender til digternes skødesynder: ømfindtlighed
									(som den flåede ål i mølleåen 201) og misundelse over for dem
									der løfter sig over almindeligheden, men også medlidenhed med
									dem der kommer for dybt i sølen (smst.). Måske har forfatteren
									selv lidt medlidenhed med sin uforløste kollega, så han til slut
									hjælper ham med pengelykke. Og denne gang altså bruger det
									heldige tilfælde, der kan støtte hr. Svanes gode humør
									- og vel redde ham ud af den fatalisme hvori han hang
									fast (204).Ellers drejer det sig mindre om de gode end om de onde
									tilskikkelsers opdragende betydning. Det er Niels' livs-facit,
									fra han som dreng fortrød hidsighedsdrabet på katten (»Smerten,
									Fortrydelsen var virkelig saa stærk, at den onde Rod her i
									Barndomsaarene fik et velgjørende Ryk«, 42) og til han ved
									forsoningen med det gamle præstepar i sidste kapitel ser
									tilbage: tabet af forældrene, krigen og soten var livets hårde
									skole (228). Og forfatteren indstemmer at »hvert Tryk er til
									Aandens Væxt«. Romanen munder ud i at Gud ser alt på Jorden,
									symboliseret ved den største planet Jupiter, der våger over alle
									vore drømme. Heri skal de gammeltroende forenes med tilhængerne
									af den nye tids videnskab. Og drømmen gælder livets
									fortsættelse, kernen i Andersens religion, som den sidste
									sætning fastslår: »Alkjærligheden forundte os her at være og
									evigt at være!« Hamlets dilemma er løst.II. Tilblivelse. Kombinationen med SilkeborgBogens karakter af debatindlæg understreges gennem dens
									tilblivelse. I 1855, da Andersen som 50-årig havde afsluttet Mit Livs Eventyr, fulgte han om
									efteråret professoren i fysiologi og anatomi D.F. Eschrichts
									populærforedrag imod den materialistiske retning i tysk filosofi
									og naturvidenskab, og 27. december skriver han til sin
									fortrolige brevveninde Henriette Wulff, der har spurgt til hans
									nye romanplan: De veed at især i Tydskland udbreder sig,
									ved dygtige Lærde, Materialismen, i det man videnskabeligt
									klarer alt Enkelt! Verden bestaaer af Materie og Kræfter og alt
									som disse blandes bliver der en Steen, en Plante, et Dyr eller
									Menneske! hele det kunstige Maskineri forklares paa det
									fuldkomneste, men det bliver dog kun Maskineri, og det Hele
									synes mig da en Fortvivlelsens Tilværelse; Mennesket bliver
									saaledes kun et Led i en heel Skabnings-Art; Udødelighed
									- Gud selv forsvinder - det er grueligt! Det
									kan ikke være saa og det føler jeg at kunne sundt og simpelt
									klare, og det selv gjennem Humorets Strøm, den der lettest bærer
									det ind i Tidsalderen. Der er - og det og i høi Grad
									hos os - en Stridens Aand mellem Religion og Videnskab
									... Dette, som De alt i mit »Livs Eventyr« seer modsagt, er det
									mig en Trang til at træde op imod; for mig belyser Videnskaben
									just den guddommelige Aabenbaring: jeg gaaer med aabne seende
									Øine til det Maal de Andre blindt hen søge til. Vor Herre kan
									godt taale at sees paa med den sunde Forstand, han gav os.4Denne udsoning mellem tro og videnskab gjorde da front ikke alene
									mod moderne gudløs materialisme eller naturalisme, men også mod
									gammeldags ortodoksi, som eksempelvis repræsenteret i en tysk
									anonym roman Eritis sicut Deus (dvs. I
									skal være som Gud, 1854) af Wilhelmine Canz, hvormed flere
									anmeldere sammenlignede »At være eller ikke
										være«. Andersens standpunkt var en arv fra hans fædrene
									rationalisme, som betvivlede Jesu  guddommelighed og mirakelgerninger, men
									fastholdt troen på en personlig gud og på sjælens udødelighed.
									Derved skiller han sig såvel fra romantikkens panteisme som fra
									Grundtvig, hvis bragesnak han karikerer i Bruss (142f.), og
									Kierkegaard, af hvem han lader Svane give et vrængbillede
										(189).5Og dette rationelle livssyn kunne han også stemme sammen med
									samfundets industrielle vækst. Med den topografiske realisme,
									han altid lagde for dagen i sine romaner, fandt han som
									tidligere nævnt på at parallellisere sin helts religiøse
									udvikling med kultiveringen af den jyske vandkraft. De
									silkeborgske fabriksanlæg havde Andersen besøgt i 1850 og påny
									under epidemien i hovedstaden 1853. I en optegnelsesbog hedder
									det: Niels Bruus kommer til Silkeborg nu Gasrørene
									nedlægges, Silkeborg som han forlod da her var et Vildnis da det
									første Øxeslag lød til Fabriksbygningen hvor let og snart var
									ikke her en Stad skudt frem, i det gamle Danmark, en ny ByBlomst
									paa det oldvoxne Træ; ogsaa Niels var i de Aaringer naaet en
									Udvikling - Lysrør var ogsaa i de sidste Dage hos ham
										nedlagt.6Det svarer i den færdige roman til skildringen i næstsidste
									kapitel af Niels' gensyn efter tolv år (dvs. 1844-56) med den
									gamle egn, hvor nu en ny virksom tid har frembragt en uanet
									blomstring (224f.). Om Silkeborgegnen havde Andersen 1854
									forfattet en lille rejseberetning7, og til
									yderligere kolorit benyttede han skrifter om de lokale tatere og
									deres tro.8 Således kunne han kombinere
									romanens hovedtanke - at »evigt være« - med
									taterkvindens genfundne gudebillede, der for hende bliver tegnet
									på hendes misdannede barns liv i skønhed efter døden (227). En
									variation over det næsten didaktisk gennemførte fremtidstema for
									den enkelte og samfundet.En yderligere byggesten kom til, da Andersen i sommeren 1856
									gæstede Weimar og så sceneopførelsen af en akt fra Goethes Faust II. Det gav anledning til en
									genlæsning af tragediens hele 2. del, som siden indgik i
									romanens midterdel som et idemæssigt bindeled mellem den
									åndeligt modne jødepige og den unge  Niels. Gennem den føromtalte
									optegnelsesbog og andre papirer kan vi følge den videre
									materialeindsamling fra diverse naturvidenskaber, så at
									forfatteren kunne beskylde sin helt for »Lyst til at udkramme al
									sin Viisdom« (82). Efter to års forstudier udkom bogen maj 1857,
									samtidig på dansk, engelsk og tysk. Hans Christian Andersen var
									allerede da et europæisk navn.III. ModtagelseIkke des mindre blev den hjemlige modtagelseskritik særdeles
									blandet. Romanen var tilegnet digteren B.S. Ingemann og
									filosoffen F.C. Sibbern. Ingemann takkede venligt anerkendende,
									hvorimod Sibbern lige så venligt gratulerede til, at
									digterværket ikke var lykkedes ham bedre, idet det viste at han
									i religiøs henseende havde levet fredeligt og harmonisk og kun
									udefra kendte dybere anfægtelser. Denne - som
									eftertiden kan se - fejlbedømmelse kunne dog ikke
									ophidse Andersen i samme grad som den første bladanmeldelse, af
									den nyopdukkede kritiker Clemens Petersen i Fædrelandet juli 1857. Her frakendes værket enhver
									æstetisk eller tankemæssig kvalitet: kompositionen er »forvirret
									og sammenstykket af brogede Klude«, selve opgaven umulig,
									hovedpersonen »i aandelig Henseende ikke andet end hvad man paa
									bredt Dansk kalder en Pjalt«, scenerne blot abstrakte
									diskussioner, beskrivelserne fyldekalk og sproget uden
									myndighed. Kun visse bipersoner finder nåde for den strenge
									anmelder. Andersen læste den lange artikel under et besøg hos
									Dickens i England og faldt i gråd ved at fornemme »Fædrelandets
									vaade Klud om min Hals«, så hans britiske kollega måtte tage ham
									trøstende i sine arme.9 Det svarer til
									Kierkegaards sønderlemmende kritik af Kun en
										Spillemand en snes år før, som fik Edvard Collin til at
									give sin digterven et kølende pulver.10En uge efter bragte Dagbladet en mere
									rosende omtale - sandsynligvis af redaktøren C. St. A.
									Bille - som på flere punkter gik i rette med Cl.
									Petersen. Herimod gjorde atter forfatteren Meïr Goldschmidt
									udførlig indsigelse i sit ugeskrift Nord og
										Syd.11 Han efterlyser romanens røde
									tråd og finder, at når den skal bestå i  godtgørelsen af sjælens udødelighed, må
									helten ud i stærkere kriser end Niels Bryde, der ikke så meget
									er en pjalt (Cl. Petersen) som en dukke af træ. Kun i drabet på
									katten er han ikke træet, men den bagvedliggende
									retfærdighedsfølelse burde værket igennem have ført til
									handlinger med konsekvenser og ikke blot diskussioner. Om
									debatpartneren Esthers konflikt med sin mosaiske familie og
									overgang til kristentroen hører vi for lidt, ligeledes til
									hendes og Niels' kærlighed. Og udenværkerne - de
									historiske krigsskildringer, geografiske beskrivelser m.m.
									- finder Goldschmidt uvedkommende for hovedemnet. Han
									havde netop afsluttet sin egen kæmperoman Hjemløs (i DK 1999) og deri bestræbt sig på at
									fastholde retfærdighedsideens røde tråd gennem hele
									kompositionen.I mange måder enig med Goldschmidts synspunkter er litteraten
									Carl Rosenberg i Dansk Maanedsskrift
									s.å. Men han finder at fortællingens harmoniserende udgang
									genkalder den oehlenschlägerske periode, da »alt aandeligt Liv i
									Danmark bar samme Præg af Fromhed og Livsglæde«; heroverfor
									synes »den nærværende Tid« at have »mistet Evnen til digterisk
									Frembringelse«. Derimod protesterede naturligt nok Andersens
									digterfælle Henrik Hertz i slutartiklen på en serie om »Poesien
									i Danmark efter 1814« (Ugentlige Blade,
									1859). Han indrømmer at han og hans generation står i gæld til
									Oehlenschläger, men mener at denne »selv vilde uden Tvivl meget
									have frabedet sig«, at man tillagde ham samme »Livsfølelse«
									eller samme »Fromhed« som Andersen; denne sidste viser efter
									påvirkning af den franske romantiske skole med dens springende
									stil m.m. nu i den seneste roman »en forvirret Blanding af
									udenlandske Tendensromaner og indenlandske »Sjælemalerier« og
									philosopherende Digterværker«.12Beretningen om Niels Bryde blev snart fordunklet af andre værker,
									også fra Andersen selv, som i øvrigt i »En Historie fra
									Klitterne« (1859) i novelleform tog samme tema op: den lidende
									menneskeheds krav på kompensation gennem evigt liv. I
									bemærkninger til historien13 anfører han en
									samtale med Oehlenschlager, for hvem han i sin iver kaldte det
									et retfærdigt forlangende. Oehlenschlager anså det forfængeligt
									at stille fordring herom til Gud, som har givet os så uendelig
									meget i denne verden. 
									Men Andersen talte da for alle dem der sattes herind med et sygt
									legeme eller en kuet ånd og led de bitreste sorger og savn: en
									sådan uret kunne Gud ikke øve, »han vil give Erstatning, løfte
									og løse det vi ikke kan.«Uden at ville det bekræfter Andersen herigennem Feuerbachs tesis
									om religionen som ønsketænkning. Senere i århundredet henlagde
									J.P. Jacobsen sin roman om fritænkeriet til samme tid (o. 1860);
									han kaldte sin helt Niels Lyhne og indgav ham feuerbachske
									tanker om den virkning det vil have, når himlen bliver tom i
									stedet for at være et spejdende øje: »Den uhyre
									Kjærlighedsstrøm, der nu stiger op mod den Gud, der troes, (...)
									vil (...) bøje sig hen over Jorden, med elskende Gang imod alle
									de skjønne, menneskelige Egenskaber og Evner, som vi har
									potenseret og smykket Guddommen med, for at gjøre den vor
									Kjærlighed værd«. Det er den unge Lyhnes drøm juleaften. Måske
									var det også i mindelse om Brydes deltagelse i krigen 1848, at
									Jacobsen lod sin Niels melde sig i krigen 1864. Ganske vist er
									1880ernes kæmpende ateisme langt fra Andersens forlig mellem
									udødelighedstro og naturvidenskab. Dog har - som Villy
									Sørensen siger - den ene roman givet sit største
									problem i arv til den næste, og Andersens sidste store roman
									»(...) blev den første filosofiske roman i vor litteratur« (Hverken - eller, 1961, s.
									157).IV. TekstforholdTeksten til nærværende udgave af »At være
											eller ikke være« er sat efter 1944-udgaven og sidst
										korrekturlæst efter originaludgaven.Den Collinske Samling i Det Kgl. Bibliotek har kun lidt
										manuskriptmateriale til Andersens tre sidste romaner, modsat
										de tre første. Til »At være...«
										findes kun 10 + 15 blade i to formater + nogle indlagte
										eller påklistrede halve blade (Collin 29, 4° nr. 7). De er
										dele af en kladde; af romanens inddelinger findes kun tallet
										IV, der hvor 1. del har kap. V. - Det er værd at
										bemærke, at hovedpersonen hedder Niels Bruus, jf. s. 238.Romanen udkom 20.5.1857 i 3000 eksemplarer; trykkeriets
										regning var på 1500 rigsdaler; forfatterhonoraret er
										uoplyst. Som nævnt s. 6 var en del af oplaget forsynet med
										titelblad som Samlede Skrifter bd.
										28; senere indgik den i 55 2. udg. bd. 5, 1877 (sm. m. De to Baronesser). A. havde i et  brev til
										forlæggeren Th. Reitzel 22.4.1857 (nu i privateje)
										foreslået, at romanen skulle regnes for to bind af Samlede Skrifter ligesom MLE; men det viste sig, at den ikke
										var meget længere end De to
										Baronesser, der var kommet som ét bind. -
										Siden synes bogen kun at være optrykt på dansk i R&R V 1944 (sm. m. Lykke-Peer). Dér anføres s. 357 ca.
										25 rettelser i forhold til 1. udg.; de samme ganske banale
										rettelser er »stiltiende« indført her; blot skal det nævnes,
										at s. 184 har 1. udg. notehenvisningen, men ikke fodnoten.
										Yderligere ændringer: se nedenfor.Forlæggeren Th. Reitzel havde iværksat trykningen ved nytår
										1857, men ville først frigive bogen, når den forelå på tysk
										og engelsk. Det lykkedes planmæssigt i maj måned. Sein oder nicht sein var oversat af
										exam. jur. Svend Henrik Helms for L. Wiedemann i Leipzig,
										der netop havde afløst den danskfødte Carl B. Lorck som
										forlægger, og den udgjorde bd. 39-42 i Gesammelte Werke' s lille format.14To be or not to be kom hos Andersens
										ven og faste forbindelse Richard Bentley, oversat af et i
										denne forbindelse nyt navn, Miss Anne S. Bushby, efter at
										Bentley havde kasseret et afsnit oversat af C. Beckwith
										Lohmeyer. Udgaven var tilegnet Charles Dickens, som Andersen
										besøgte netop i denne sommer, og en dårlig anmeldelse
										kastede naturligt nok en skygge over humøret.15 Der kom ingen amerikansk udgave hos forlæggeren
										Horace E. Scudder, som »concluded that at present it was
										hardly expedient«.16I øvrigt har det været småt med oversættelser: til hollandsk
										1858 og til norsk ved Gerd Morland Hagen med titlen Dagen i morgen, 1965, desuden til
										japansk i Tetsuro Suzukis udgave af alle romaner og
										rejsebøger, 1986-87. Ib Spang Olsens illustrationer hertil
										er et af flere eksempler på denne udgaves brug af bestilte
										danske arbejder, som ikke er brugt i Danmark.Tekstrettelser32,24hans (Tanke) < hans39,22Gudfader < Gudfadder58,3Verden!« < Verden!59,3fn. Deres < deres60,2fn. kaldtes, < kaldtes64,14ham < han71,1fn. Dampskibet. < Dampskibet;98,7Hun < hun.102,25Disciple < Diciple110,11af, < af;124,24Hendes < hendes192,4Aandeverdenen? < Aandeverdenen.195,11fn.Gud <  Gud.199,7korsfæst!«« < korsfæst!«.201,5Scenen?« < Scenen?210,19Dekamerone < DekamaroneV. LitteraturhenvisningerTil efterskriftenH.St. Holbeck: H.C. Andersens
										Religion 1947, 69.Villy Sørensen: Hverken-Eller 1961,
										154.H. Topsøe-Jensen: Fra en digters værksted. H.C. Andersens
										optegnelsesbøger. Fund og Forskning
										IX 1962.G. Schwarzenberger: Den ældre H.C. Andersen og »det nye«. Danske Studier 1962, 31.Aage Jørgensen i Anderseniana 1965,
										optr. i Kundskaben på godt og ondt
										1968,41.Knud Wentzel: Fortolkning og skæbne
										1970, 52.Johan de Mylius: Myte og roman 1981,
										197.Aage Schiøttz-Christensen: Græsset og
											bjælken 1982, 58.AlmentDe vigtigste indgange til H.C. Andersens værker og den enorme
										litteratur derom er de to bibliografier (til hvilke der dog
										ikke henvises systematisk):BFN: Birger Frank Nielsen: H.C. Andersen Bibliografi. Digterens danske
											Værker 1822-1875. 1942. 1270 numre, m. henv. t.
										samtidige anmeldelser.AaJ I: Aage Jørgensen: H.C. Andersen-litteraturen 1875-1968. En
											bibliografi. Aarhus 1970. 2266 numre.AaJ II: Aage Jørgensen: H.C. Andersen-litteraturen 1969-1994. En
											bibliografi. Odense 1995. 1944 numre + tilføjelser
										til AaJ I - 1995-98 i Anderseniana 1998,89.De uforkortede henvisninger i efterskrift og noter tilsigter
										ingen alsidighed og er ikke gentaget her. Derimod nævnes her
										enkelte titler som introduktion til videre læsning.
										Digterens navn er forkortet.Som standardbiografi, oversat til mange sprog, må regnes
										Elias Bredsdorff: HCA. Mennesket og
											digteren, 1979. Rent kronologisk, men ikke af den
										grund »ulæselig«, er Johan de Mylius: HCA, liv og værk. En tidstavle 1805-1875, 2. udg.
										1998. Johan de Mylius har også sammenstillet kendte og
										mindre kendte værker og breve i fire emnekredse med
										forbindende tekst: »Hr. Digter Andersen«.
											Liv, digtning, meninger, 2. udg. 1998.For at bane vejen til de massive nedennævnte brev- og
										dagbogsudgaver - én plus en lille halv hyldemeter
										- har Niels Birger Wamberg redigeret udvalg,
										emnedelt i kapitler: Deres broderligt
											hengivne -. Et udvalg af breve fra HCA,
										1975, og, med et berømt lille dagbogscitat: «Jeg er mæt af Dage - iaften«.
											HCAs Dagbøger, 1986.Disse bøger er ikke citeret i efterskrift eller noter. Det er
										de følgende, alle med forkortelser. Ofte kunne tilsvarende
										oplysninger findes i andre af de anførte værker, især gennem
										de grundige noter og registre til eventyrene, brevudgaverne
										(undtagen B&B/BtA) og ikke
										mindst til MLE. Enhver henvisning
										til en tekst eller en kommentar kan naturligvis styrkes af
										opslag i tilsvarende kommentarer eller tekst. -
										Alle nedennævnte korrespondenter findes i Dansk Biografisk Leksikon, 3. udg.ADr og SGr. disse to forkortelser
										forklares i note til s. 34.Aiana: Anderseniana. Udg. af
										HCA-Samfundet i Odense, senere af HCAs Hus. [1. Rk.] I-XIII,
										1933-46. 2. Rk. I-VI, hvert bind normalt med 4 årgange,
										1950-69. 3. Rk. I-IV, 1970- 86, ligeledes; derefter kun med
										årgangsnummer. - Årbogen indeholder udgaver og
										afhandlinger, fra 1961 ofte littera turoversigter. 1999 er
											Personregister. Samlet
											indholdsfortegnelse 1933-98.Almanakker. Se Dagbøger.BEC: HCAs Brevveksling med Edvard og
											Henriette Collin. Udg. af C. Behrend og H.
										Topsøe-Jensen. I-VI. DSL 1933-37. 825 breve.BHH: HCAs Brevveksling med Henriette
											Hanck 1830-1846. Ved Svend Larsen. I-II 1946 (= Aiana IX-XIII).BHW: HCA og Henriette Wulff. En
											Brevveksling. Ved H. Topsøe Jensen. I-III, Odense
										1959-60. 441 breve. Supplement i Aiana
										2 V 1962, 28-55.BJC: HCAs
											Brevveksling med Jonas Collin den Ældre og andre Med
											lemmer af det Collinske Hus. Udg. af H.
										Topsøe-Jensen un der medvirken af Kaj Bom og Knud Bøgh.
										I-III. DSL 1945-48. 395 breve.BIngemann: HCAs Brevveksling med Lucie og
											B. S. Ingemann. Udg. med indledning og kommentar af
										Kirsten Dreyer. I-III. 1998. 393 breve.BLorck: HCAs Breve til Carl B.
										Lorck. Ved H. Topsøe-Jensen. Med  en illustrationshistorisk
										efterskrift af Erik Dal. Odense 1969 (= Fynske Studier VIII). 115 breve.BtA: Breve til Hans Christian
										Andersen. Udg. af C.St.A. Bille og Nicolaj Bøgh. 1877.
										- B&B: Breve fra Hans Christian
											Ander sen. Udg. af samme. I-II 1878. -
										Hertil: Person- og værkregi ster til...
											Breve fra og til HCA 1877-78. Udg. på grundlag af
										en seddelregistrant efterladt af H. Topsøe-Jensen. DSL 1978.
										De to udgaver rummer henholdsvis 328 alfabetisk og 479
										kronologisk ordnede breve, der kun delvis er forælde de af
										nyere udgaver. B&B er
										genudgivet i 1999.Collin: Den Collinske
										Manuskriptsamling i Det Kgl. Bibliotek.Dagb(øger): HCAs
											Dagbøger 1825-1875. I-X og registerbind XI-XII.
										Udg. under ledelse af Kåre Olsen og H. Topsøe-Jensen af Tue
										Gad, Helga Vang Lauridsen og Kirsten Weber. DSL 1969-77.
										- I optrykket 1995-96 indgår: HCAs Almanakker 1833-1873. Udg. af Helga Vang
										Lauridsen og Kirsten Weber. DSL 1990. - Indtil
										1860 var dagbøgerne næsten kun rejsenotater, de kortfattede
										almanakker er derfor vigtige. Se om disse udgaver DSLs Præsentationshæfte 9, 1980, resp.
										20, 1991.Ev(entyr): HCAs
											Eventyr. Kritisk udgivet efter de originale
										Eventyrhæfter med Varianter ved Erik Dal. I-V. Kommentar ved
										Erik Dal, Erling Nielsen og Flemming Hovmann. VI-VII. DSL
										1963-90. Om kommentaren se DSLs Præsentationshæfte 19, 1991.DK: Danske Klassikere. Udg. af DSL.MLE: HCA: Mit
											Livs Eventyr. Revideret Tekstudgave ved H.
										Topsøe-Jensen. Med Noter af H.G. Olrik og Udgiveren. I- II
										1951. - Omfatter udg. 1855, der bygger på Das Märchen meines Lebens ohne
										Dichtung, 1848 (hvis danske ms. først blev udg. 1942
										ved H. Topsøe-Jensen: Mit eget Eventyr
											uden Digtning), samt fra II s. 181 Fortsættelse 1855-67, v. Jonas
										Collin d.y., trykt 1877 til Samlede
											Skrifter, 2. udg. bd. I, her efter manuskriptet.ODS: Ordbog over det danske Sprog.
										I-XXVIII, DSL 1918-56, og fotogr. optryk. Hertil: Supplement, hidtil I-III, DSL
										1992ff.R&R: HCA: Romaner og
											Rejseskildringer. Under Red. af H. Top søe-Jensen.
										I-VII. DSL 1943-44. Til romanerne henvises i nærv. udg. med
										sidetal i Danske Klassikere, se
										listen bag i bogen.NoterNoteapparatet bygger på H. Topsøe-Jensens i DSLs udgave af Romaner og Rejseskildringer V, 1944, s.
									318-56, og Indledning s. IX-XXXV. Det er på den ene side
									formuleret lidt knappere, med færre citater og med ajourførte
									litteraturhenvisninger; på den anden side bredere: med ord og
									begreber, som Topsøe-Jensen kunne regne for almenkendte.5 Shakspeare: titel og motto fra Hamlet, 3. akt, 1. scene, af William
									Shakespeare (1564-1616), Hamlets monolog: At være eller ikke at
									være - det er spørgsmålet. Er det mest ædelt at tåle
									skæbnens onde slag eller at modsætte sig dem ved selvmord? ja,
									hvem ville ikke vælge det sidste, hvis det ikke var for
									uvisheden om den næste verden?7 B. S. Ingemann: digteren (1789-1862) og
									hans hustru Lucie f. Mandix (1792-1868) havde en væsentlig plads
									i H.C. Andersens tilværelse allerede fra hans ungdom.
									- Sibbern: Fr. Chr. Sibbern
									(1785-1872), professor i filosofi 18(13)29-70; ligesom Ingemann
										(BIngemann I 106f.) havde han i 1835
									skrevet hjerteligt til A. om Improvisatoren (citeret MLE I
									196f.); om »At være ...« se s. 242.Første Deel11 nu gik der Dampskib: Dania, fra 1827.
									- Knaster: kanaster, en slags
									tobak fra Venezuela. - Regentsen
										(...) Contubernal: på Regensen, Chr. IVs
									studenterkollegium over for Rundetårn (1623), »den gamle røde
									Gaard«, beboedes dobbeltværelser af to studenter; de var
									kontubernaler (egl. teltkammerater). - Collegier: her: kollegiehefter med
									optegnelser fra forelæsninger.12 Observatorium: observatoriet fandtes på
									Rundetårn fra 1643; det nuværende ved Botanisk Have opførtes
									1859-61. - Lybsk-: lybæksk;
									lybsk pølse: en særlig fin røget pølse. - dimitteret: egl. sendt bort, dvs. at
									sende nogen bort med deres afsluttede eksamen; her: sendt til
									studentereksamen på Universitetet; se n.t.s. 57. - det er saa langt at sige
										Generalkrigscommissair: den no. finansmand Haagen
									Mathiesen  (1759-1842)
									havde da. titel som sådan, men A. tiltalte ham som General
									Mathiesen, da han traf ham i Neapel 1834 (BEC I 214, V 55); en g. er chef for udskrivningsvæsenet,
									evt. en ren titel.13 Mæcenas: C. Cilnius Maecenas (død 8
									f.Kr.), rom. velgører over for kunst og videnskab. -
										Kobberstykker: kobberstik.
									- betaget: uden håb eller
									lyst. - Baghuset (...) Udsigt:
									i sommerferien 1848 boede A. i vennen kaptajnløjtnant Chr.
									Wulffs lejlighed i Amaliegade 141 (nu 37); 1.10. flyttede han
									til Nyhavn 67 (tv. set fra Kongens Nytorv) med udsigt over
									havneterrænet og boede med afbrydelser der til 1865. Holmen er en holm i Sundet mellem
									København og Amager, foran den ligger Dokken (Dokøen); de tilhørte kongen og var i århundreder
									frem til A.s tid orlogsflådens base og værft.14 Ambrosius Stub: den ganske rigtigt meget
									uborgerlige lyriker (1705-58); en passage om en sådan tragedie
									findes allerede i »Optegnelsesbog« fra 1851-52 (udg. 1926 s.
									28); noten heri s. 37 kender intet andet udtryk for, at A.
									skulle have skrevet et skuespil om Stub. - Bagflikker: lapper på skosåler.
									- »Rednings-Anstalt for glemte
										Forfattere«: vendingen forekommer også i A.s
									Optegnelser (Kgl. Bibl., Collinske Samling 41, 4°). -
										old curiosity shop: Den gamle
										Raritetsbutik, roman fra 1840 af Charles Dickens
									(1812-70). - Hoffmann in Callots
										Manier: A. havde som ung dyrket den excentriske ty.
									romantiker E.Th.A. Hoffmann (1776-1822); hans Phantasiestucke in Callots Manier (1814-15) er opkaldt
									efter den fr. kunstner Jacques Callot (1594-1635), der dels
									skildrer krigens rædsler, dels groteske karnevalsscener etc.
									- »Tusind og een Nat«: den
									store eventyrsamling, oversat fra arabisk, men med rødder i
									andre orientalske lande; først oversat 1704ff. (til fr.), første
									da. oversættelse og bearbejdelse i udvalg ved Valdemar Thisted
									1852-54; jf. n.t.s. 24. - Nemme: lærenemhed.15 Mæcenas atavis edite regibus: »Mæcenas,
									du som er udsprunget af kongelig æt«, første vers i den 36
									linjer lange 1. Ode af Q. Horatius Flaccus (65-8 f.Kr.).
									Maecenas (se n.t.s. 13) var Horats' beskytter. - »gammel Avlsgaard«: gæstgivergård i
									Suhmsgade (nu nr. 5), men se s. 51. - »Casino«: teater i Amaliegade, opført
									1846-47 af Tivolis grundlægger Georg Carstensen (1812-57), først
									til koncerter etc., året efter til teater. A. skrev eller
									bearbejdede 5 stykker dertil, og flere af hans ældre blev
									opført. Teater til 1939, på grunden ligger nu Assurandørernes
									hus fra 1960; også nævnt s. 181. - (Sand)fjerding: (egl. fjerdedel), beholder spec. til
									1/4 tønde, dvs. 34,8 l.16 Skjermbrætter: A. skabte i 1873-74 et
									meget stort femfløjet skærmbræt, hver fløj med et bestemt emne
									for kompositionen af hundreder  af udklip etc.; nu i HCAs Hus, se
									Troels Andersen i Billedkunst, 1966, nr.
									l s. 30-38 og Kjeld Heltoft: H.C. Andersens
										billedkunst, 1969. -
										Adresseavisen: avertissementsavis, Kbh.s ældste
									dagblad, efter mislykkede tilløb udgivet 1749-1908.17 klaredes: opklaredes. - En aandfuld Professor: formentlig
									fysiologen og zoologen Dan. Fr. Eschricht (1798-1862), hvis
									forelæsninger A. hørte i 1855 (brev til Ingemann 31.12.1855, BIngemann II 350). E. havde i 1850
									skrevet om hjernen i »Tolv Foredrag over udvalgte Æmner og Læren
									om Livet« ; citatet er dog ikke ordret herfra.18 Barbeer: som ofte udførte mindre
									kirurgiske opgaver.19 Guds Veie ere urandsagelige: Rom. 11,33.
									- »Poreningen til forsømte Børns
										Frelse«: stiftet 1837; mellem stifterne var Jonas
									Collin, A.s velgører fremfor alle (1776-1861), og dennes
									svigersøn, juristen Adolph Ludvig Drewsen, A.s nære ven
									(1803-85). - αὐτὸς
									ἓφα: talemåden er overleveret i en
									kommentar til skuespillet Skyerne af
									Aristofanes (c. 450-385 f.Kr.), 5. akt v. 196. - Sprutbakkelse: blød vandbakkelse,
									benyttet som skældsord.20 Rundetaarn (...) Almanaken: tårnet
									forekommer på almanakkens titelblad fra 1685. Det var bygget
									1637-42 som erstatning for Tycho Brahes observatorier på Hven,
									som han havde forladt allerede 1598, og som blev sløjfet 1623.
									Det officielle navn var »Kjøbenhavns kongelige Stjerneborg«.
									Topsøe-Jensen takker i sine noter R&R V 19 Harald Mortensen (1878-1957); for
									oplysninger om ham se Fund og Forskning
									V-VI, 1958-59. - Ewald og Hartmann
										(...) Sangens Guld: talen er om kongesangen »Kong
									Christian stod ...«, der indgår i skuespillet Fiskerne af Johs. Ewald (1743-81). Med komponistnavnet
									Hartmann sigtes ikke til J.P.E.H. (1805-1900), der var ven med
									A. og har skrevet adskillig musik til arbejder af ham, men til
									hans farfar Johann H. (1726-93). A. tager hermed stilling i en
									gammel diskussion om sangens komponist, hvorom se Niels Martin
									Jensen i Fund og ForskningXII 1965.21 Peter Czar af Rusland: zar Peter den
									Store besøgte Rundetårn flere gange under sit besøg i Kbh. 1716;
									en af gangene red han op af sneglegangen, mens zarinaen kørte i
									en lille vogn. Anekdoten om tjeneren er uhistorisk. -
										Kirken: Trinitatis Kirke, bygget
									1637-56 sammenhængende med Rundetårn, derfor navnet Rundekirke.
									- aabne Vinduesbuer: først i
									nyere tid forsynet med glasruder. - Wessels og Ewalds Grave: digterne Joh. Herm. Wessel
									(1742-85) og Johs. Ewald er begravet i kirken; et fælles
									mindesmærke med relieffer af O. Evens (1826-95) blev opsat 1879.
									- Universitets-Bibliotheket:
									det lå  1652-1861 på
									Trinitatis kirkeloft:, der senere var malersal og nu benyttes
									til udstillinger o.lign. og i en del af lokalet til den
									Astronomisk-historiske samling. Bibliotekaren Rasmus Nyerup
									(1759-1829) gav i A.s første fattige Kbh.-år drengen adgang til
									at se og hjemlåne bøger (MLE I 64).
									- det oldnordiske Museum: 1801
									havde Nyerup ladet opstille oldsager i bibliotekssalen, den
									første spire til det oldnordiske museum; det voksede under
									ledelse af Chr. Jürgensen Thomsen (1796-1875), men flyttedes
									først til Christiansborg Slot 1832 og derpå 1853 til Prinsens
									Palæ som nu: Nationalmuseet.22 »Herrer i Aandernes Rige«: fra omkvædet
									til Chr. Winthers (1796-1876) studentersang »Her under
									Nathimlens rolige Skygge« (1820), åbenbart allerede med karakter
									af »bevinget ord«. - Glar:
									samme ord som glas. -forestille sig
										Staden ...: A. udførte denne tanke i eventyret
									»Gudfaders Billedbog«, 1868 (Ev. V
									46-67). - »Kjøbmands Hafn«:
									byen omtales 1193 som Hafn, ikke længe efter som Kiøpmanhafn.
									- de opstillede Runestene:
									1867 flyttet fra nicher i Rundetårn til Nationalmuseets
									nyindrettede runehal. - lydøret: skarpthørende. - »Alferne«: Ludwig Tieck (1773-1853): »Die Elfen« i
									hans Phantasus I (1812); efterlignet af
									J. L. Heiberg i eventyrkomedien Alferne
									(1835).23 Æblekone: en kagekone havde i sin tid
									stade ved sneglegangens begyndelse. - Skilling: møntenheden var rigsdaler (i
									perioder rigsbankdaler) à 6 mark à 16 skilling; 1875
									konverteredes rigsdaleren til 2 kroner. - Ildpotte: lerpotte med gløder til at
									varme fødderne ved. - Forskrivelse: forpligtende dokument, ofte benyttet om f.
									til onde magter. - rare:
									sjældne, bemærkelsesværdige. - Bibelen (...) »Tusind og een Nat«: begge blandt de få
									bøger i A.s barndomshjem. - Humboldt: antagelig den ty. naturforsker Alexander v.
									H. (1769-1859), som A. kendte personligt; stedet, A. sigter til,
									er ikke oplyst.24 Aladdin: eventyret, som Adam
									Oehlenschläger (1779-1850) har gendigtet, fortælles i 1001 Nat, 599.-711. nat; 2. da. oplag
									efter Gallands fr. oversættelse udkom 1757-58. - det stenede Arabien: Arabia Petraea,
									Nordvestarabien. Tankerne på disse sider peger imod slutningen
									af I Svenig, R&R VII, hvor
									videnskaben gøres til »Poesiens Californien«.25 »Haltefanden«: roman af Alain René
									Lesage (1668-1747): Le diable boiteux
									(1707), på da. 1746-47, nyt oplag 1757-58.26 Kirkegaarden: Assistens Kirkegård på
									Nørrebro, anlagt 1760. - Petersborg: Skt. P. 27 en medfødt
										Angest for Hunde: A.s egen erfaring; sml. Christian i
										Kun en Spillemand (1837), 11:8, DKs udg. 1988 s. 158; se også n.t.s.
									181. - Constantinopel: Istanbul. -
										mærkelig: bemærkelsesværdig.
									- Pæreskude(r): lille
									sejlskib, hvorfra der sælges frugt etc.28 Præstegaard ved Hvindingedalsbanker:
									landsbyen Hvinningdal har ikke kirke og præstegård, så A. kommer
									uden om mistanke for at skildre et bestemt hjem. - Langsøen: Silkeborg Langsø.29 Hjalet: hjald, bjælkestativ, hvor
									hønsene sover.30 Skalmeie: klarinetlignende
									blæseinstrument, ofte benyttet af hyrder. - Kjæmpevise: folkevise, ballade, se
									n.t.s. 190.31 Musikant-Grethe: generalløjtnant A.P.
									Tuxen, dattersøn af balletmester August Bournonville (1805-79),
									skriver i »Minder fra Tandsiet Præstegaard 1850-67« (Sønderjydske Aarbøger 2. rk. II, 1925,
									s.198f.): »I en lille Aftægtsstue, hvis Vægge fra øverst til
									nederst var beklædte med brogede Billeder, boede Eleonore
									Margrete Lorenzen, der var født i Sønderborg 1776; (...) Naar vi
									Børn besøgte hende, spillede hun for os paa sin Harmonika,
									trippede, nikkede Takten til og sang Viser, hvis Tekst ikke var
									til at forstaa. Bournonville interesserede sig for hende,
									skænkede hende en pragtfuld Harmonika og skildrede hende for
									H.C. Andersen, der satte hende ind i en af sine Romaner som
									»Musikant Grete«.« - Klynetørv(s-Huset): tørv af mosejord.32 det russiske Læder: ruslæder, tidligere
									ofte importeret fra Rusland. - Patriarkalsk: faderligt, ærværdigt.33 Rokkedreierkone: fremstillingen af rokke
									var en af drejerfagets vigtigste opgaver. - syv Aar efter: Silkeborg Papirfabrik
									grundlagdes 1844 af Michael Drewsen; Niels kommer til
									præstegården 1837; se efterskrift s. 241. - Tuskhandel: byttehandel. - Dette er factisk!: A. har vel historien
									fra Michael Drewsen (1804-74), der også har fortalt den til
									digteren C. Hostrup (1812-92), som var Silkeborgs første præst
										(Senere Livserindringer, 1893, s.
									9). - Lediggang (...) Ondt:
									Dovenskab er Fandens hovedpude, Otium est pulvinar diaboli,
									»bevinget ord« af uvis oprindelse. - Trippelse: pudsemiddel af forsk,
									pulveriserede mineraler. - sorte
										Storke: A. omtaler dem gang på gang, således allerede i
										Dagbøger 29.5.1850 under det første
									besøg i byen; storken var jo A.s fugl, og han havde næppe set
									sorte; atter s. 51.34 Æolsharpe(toner): vindharpe, hvis
									strenge klinger ved vinden alene, opkaldt efter vindenes herre
									Aiolos i den gr. mytologi. - Peter
										Schlemihl: Adalbert von Chamissos (1781-1838) eventyr
									om manden, der solgte sin skygge, Peter
										Schlemihls wundersame Geschichte (1814). -
										Laudabilis: rosværdigt, bravo! se s.
									60. - Lappeskrædderen: Adolph
									Drewsens optegnelser af folkesagn etc. (se n.t.s. 105) er trykt
									i Svend Grundtvig: Gamle danske Minder i
										Folkemunde, I, 1854, s. 41-72:  »Folkesagn fra Silkeborg og Omegn,
									optegnede 1850 af Etatsraad, Criminalrets-Justitiarius A.
									Drewsen« - og i 2. udg. 1861 s. 36-66 (nu besynderligt
									nok uden Drewsens navn), i begge udgaver med nummerering 35-77
									inden for bogens overordnede nummerering. I 1944 udgav Otto
									Bisgaard: [Drewsen, A. F.:] Fra og om
										Silkeborg. Justitiarius Adolf Drewsens Dagbog under hans
										Ophold paa Silkeborg fra 16. Juni til 25. Juli 1850;
									bogen omfatter dels selve den meget detaljerede og levende
									dagbog, dels romertalsnummererede sagn, ofte meget forskellige
									fra Grundtvigs redaktion; stedvis tilføjes sidetal fra selve
									dagbogen. I det flg. henvises med SGr og
									arabertal til Grundtvigs numre, med ADr
									og romertal til Bisgaards udgave. - bødede: reparerede. - Budstikke: kort stang af træ eller jern, hvori kunne
									indsættes en meddelelse til cirkulation.35 Flynderskind i Kajfen: til at klare
									kaffen i mangel af kaffepose. - »Aarhuus Avis«: Aarhuus Stiftstidende, grundlagt 1794.
									- vaad: med endnu ikke tørret
									tryksværte. - »Reisemand«:
									rejseglad person. - Peer
										Guldgraver: SGr nr. 30-31, ADr
									XXIX o.fl.st. omtaler udførligt denne person som levende indtil
									1850, og hans datter og børnebørn boede endnu på egnen; på dette
									grundlag indføres Lappeskrædderen som person i romanen og som
									Peers barnebarn. - Nadverbordet: aftensmaden.36 Voel: landsby NØ for Silkeborg.
									- Kongeløsning: kongeløsen.
									»En »Kongeløsen« er saa meget Sølv og Guld, at det kan ligge op
									over Kongens Hoved, naar han sidder paa en Stol (andre sige:
									naar han ligger paa Knæ), og saa meget vil der til, for at løse
									en Konge af Fangenskab« (SGr nr. 29, ADr XXIX og s. 100, 110, 129, 134).-Linaa: landsby øst for
									Silkeborg, ved Aarhus Landevej. - Favn(e): enhed for længdemål å 3 alen å 12 tommer (c.
									188, 63 og 2,6 cm); det fr. metersystem fra 1790 indførtes i
									Danmark 1907/16. - et Lys dandsede
										hen derover: »Skatten i Grøndalskol«, SGr nr. 31, ADr
									XXIX. - Næstsødskendebarn: en
									grad fjernere end fætter/kusine, fx fætter/kusine til ens
									far/mor.37 galloneret: besat med galoner, dvs.
									sølv- og guldindvirkede tresser og bånd. - Kalvekryds: skjortebryst med kruset
									bryststrimmel, egl. kalvekrøs pga. en lighed med kalvens
									bugtalg. - Hovedvandsæg:
									lugtedåse, ofte i ægform, indeholdende en parfumeret svamp.
									- Strimmel: strimmel af stof
									til pynt, især i halsudskæringen.38 klare for: redegøre for. - naar han (...) saae (...) ligge Penge:
									en af A.s egne tvangstanker: han blev nervøs, når han så penge
									ligge fremme, og blev undertiden drillet dermed; se Rigmor
									Stampe: H.C. Andersen og hans nærmeste omgang,
									1918, s. 35, og Hjalmar Helweg: H.C.
									Andersen, 1927, s. 167-69.39 En af Kjæltringfolket: sine fleste
									oplysninger om taterne (sigøjnerne) har A. fra Eilert Sundt
									(1817-75): Beretning om Pante- eller
										Landstrygerfolket i Norge, Chria. 1850. Sundt læste
									selv «At være...« og sendte A. et smukt
									brev (20.1.1860, Breve til A. s. 554).
									A. brugte dog også N.V. Dorph (1783-1858): De
										jydske Zigeunere og en rotvelsk Ordbog (1837); fra
									denne bog s. 10 har han betegnelsen »de ægte Tatere«, og han
									henviser til den så tidligt som i Kun en
										Spillemand III:1, fodnote (DKs
									udg. s. 204).42 Cains Gjerning: Kains brodermord på
									Abel. Situationen har et sidestykke: A. fortalte i 1872 sin
									rejsefælle William Bloch, at han som skoledreng havde sparket
									til en tudse, til den udstødte som et barneskrig; A. kom først
									over dette indtryk, da han så sent som i 1866 skrev eventyret
									«Skruptudsen«, i øvrigt udfra en lille oplevelse i Portugal (Paa Rejse med H. C. Andersen,
									Dagbogsoptegnelser af William Bloch, 1948, s. 78).44 ad Bidstrupsveien: til galehuset, det
									senere Skt. Hans Hospital ved Roskilde. - Politikammer: politistation. -
										Fru Blodløs: A. bruger ofte denne
									betegnelse for alt mekanisk; kilden er en barndomserindring af
									den sv. digter Ad. Torneros (1794-1839), se I
										Sverrig, III:1, R&R VII
									s. 10, med udførlig note, samt Ev. VII
									257.45 Et eget Talent (...) i at sammenstille
										Markblomster og Grønt: i tilslutning til dette sted
									skriver Rigmor Stampe s. 80 (se n.t.s. 38): »Når Andersen var på
									landet, på herregårdene, havde han næsten altid den nydeligste
									lille buket med hjem fra sine daglige spadsereture. ... Det var
									altid de vildtvoksende planter, Andersen plukkede, og han havde
									den for de egenlige blomsterelskere karakteristiske egenskab,
									altid, sommer og vinter, at kunne finde noget og endda noget
									kønt.« Se Hanne Westergaard: H. C. Andersens
										blomster. Haver, buketter, billeder (1978) med mange
									ill. - Hjerteblad: et af de
									spæde inderste blade. - Suurstof og
										Qvælstof: oxygen og nitrogen, efter ty. Sauerstoff og
									Stickstoff. I 1814 skabte H.C. Ørsted (1777-1851) ordene ilt for
									oxygen og brint for hydrogen, og s. 99 skriver A. »Ilt, Brint,
									Qvælstof og Kulsyre« (kuldioxid, kultveilte). - Gak til Myren og bliv viis!: Ordspr.
									6,6.46 Tannhäuser: sagnet om ham er kendt fra
									Richard Wagners (1813-83) opera fra 1845, som A. havde hørt i
									Weimar 1852; i MLE II 138f. omtaler han
									W. udførligt og besøgte ham senere i Zürich (smst. II 190).
									- Fata Morgana: luftspejling;
									Almanakken, Silkeborg 13.7.  1853: »Tour til Heden fata morgana
									Tatere.« - Ilde:
									ildebefindende. - sprættede:
									sprællede.47 Kammerraad: embedsmand ved det i 1848
									ophævede rentekammer. - Havresuppe: h. benyttedes som lægemiddel. - den rystende Syge: rystesyge, koldfeber.48 Træsnits-Romanzer: i Chr. Winthers
									første digtsamling, Digte (1828).
									- Kingos »aandelige
									Sjungechor«: salmesamling fra 1674-81 af Thomas Kingo
									(1634-1703), et hovedværk i dansk salme- og litteraturhistorie.
									- Skjeppe: målet for korn etc.
									var skæppen, c. 17,4 l = 1/8 tønde; at sætte sit lys under en s.
									er at skjule noget af sine evner.49 »den usynlige Steen i Dybdal«: SGr nr.
									23, ADr XIII og s. 134, jf. ndf. s. 98
									og ovf. s. 36. Lokalsagn om, at egnen »er et helt Bjærgland, var
									i gamle Dage meget befolket med Underjordiske, Bjærgfolk og
									Trolde«, se SGr nr. 22, ADr XX. Sagn fra
									svenskekrigene, se SGr nr. 17, ADr XX. - den svenske Krig: snarere end på Torstenssonkrigen
									1643-45 tænkes på Karl Gustafs krig 1657-58, hvorunder fjenden
									trængte længere nordpå, og som endte med tabet af de sv.
									provinser (Politikens Danmarkshistorie,
									3. udg. VII s. 504f.); kalmukker og tartarer er ligesom tyrkerne
									asiatiske folk; jf. s. 167f. - »Kedeldreng«: kedelflikker; Dorph angiver denne
									etymologi til ordet kæltring, der imidlertid kommer af verbet
									»kieltra«, at tigge. - holdt
										Standret: ikke et lokalsagn, men Sundts skildring af
									den straf, der ramte en tater, som forelskede sig i en pige uden
									for stammen; udførligt R&R V
									323.50 Theevandsknegt: te med rom og sukker.
									- Engelen og den unge Tobias:
									ærkeengelen Rafael ledsager Tobias på en farlig rejse, i Tobias'
									Bog kap. 5-8, sidst udg. i Det Gamle
										Testamentes apokryfe bøger med kommentarer ved Benedikt
									Otzen, 1998. - Henens
									Vingaard: Matt. 20. - i Aand
										og Sandhed: Joh. 4,23, indskrift på talerstolen i
									Universitetets festsal. - dimitteret: se n.t.s. 12. - Manuduction: undervisning med direkte
									henblik på eksamen.51 »gamle Avlsgaard«: se ovf. s. 15.52 Aalefangsten: fandt sted fra Silkeborg
									Vandmølle og var Silkeborg Hovedgaards vigtigste indtægt, indtil
									Drewsen'erne byggede papirmøllen 1844. - »Ryttergodset«: Silkeborg Len blev 1720
									udlagt som ryttergods af Fr. IV, men solgt 1767. Ryttergods var
									krongods med forpligtelse til underhold af rytterregimenter, i
									øvrigt efter komplicerede og skiftende regler. Se generelt
									pragtværket: Silkeborg 1846-1996. Historie,
										kultur, natur, 1996. - »Fuglene«: opført 414 f.Kr. - at møde ægte Tatere: A. traf dog ingen
									under sine besøg.53 Skjelsaar og Alder: modenhed (skel:
									grænse (mellem tidsperioder)). - en
										Biskop Peder: efter Just Mathias Thieles Danmarks Folkesagn I, 1843, s. 299f., og
										SGr nr. 10. Ruiner fandtes endnu ved
									papirfabrikken. - ødelagdes i den
										svenske Krig: SGr nr.18, ADr
									XXI om beskydning af slottet fra Galgebakken.54 Grumsling: formen findes hos Dorph og
									hos St. St. Blicher (1782-1848); Sundt (se n.t.s. 39) skriver
									»gromsing«. Historien om taterkvinden og hendes søn er i øvrigt
									digtet under indflydelse af Linka Smælem og Peter Benløs i
									Blichers novelle »Kjeltringliv«.55 Arak(spunsch): den berusende drik arrak,
									lavet af sukkerrør og ris.56 de bononiske Stene: bologneser-spat, en
									sten, der lyser i mørke efter solskin om dagen. - »Gjennem (...) Styrke.«: ikke
									lokaliseret, måske efter datidig opbyggelsesbog. - mærkelige: bemærkelsesværdige.
									- Mikkelsdag(s-Tider): 29.
									september.57 Advent (...) Trinitatis: kirkeårets
									første og sidste søndag, omkring 1.12. - midt i September skulde han til
									Kjøbenhavn: indtil 1850 afholdtes studentereksamen (artium)
									ved Universitetet, ikke på skolerne, hvorefter kandidaten fik
									det lat. eksamensbevis, testimonium.58 Djævelen gik om som en brølende Løve: 1.
									Pet. 5,8. - Fingerring: en
									slags fingerbøl.59 Universitetsbygningen: på Frue Plads,
									fra 1836, arkitekt Peder Malling (1781-1865). - »Farvel ...«: ikke lokaliseret.
									- »High Life«: den fornemme
									verden. - Ved Toldboden ...:
									l. linie af Chr. Winthers digt »Matrosen« (1825). -
										høibaaren (...) velbaaren: titler på
									breve til rangspersoner. - »uden
										Resultat«: Edvard Collin omtaler i et brev 26.5. 1856
									en kone, der sagde, at hun havde levet i 8 år med sin første
									mand »uden Resultat« (BEC II 271). Model
									for Madam Jensen er A.s værtinde i Nyhavn 1834-47, nu nr. 20,
									skipperenken Madam Karen Sofie Larsen, f. Kjøller (c.
									1797-1862); han boede der 1834-38 (th. set fra Kongens Nytorv).60 grov: storstilet, med store typer.
									- den Studerendes: -s betegner
									dialektalt eller lavere sprog, ligeledes »Studenter« som
									entalsform s. 63 lin. 23. - Laudabilis: 1. karakter. - »præ ceteris«: »frem for de øvrige«,
									dvs. l. karakter med udmærkelse.61 »en Sørgefest« (...) »Pyllemønter«:
									historien om pebermynterne har A. fra Madam Larsen, der
									15.10.1834 var gået til sørgefesten for skuespiller Carl Winsløv
									(1796-1834); kildehenv. R&R V
									62.62 Spekhøker(ens): viktualiehandler.
									- suffisant: her: solid, med
									hold i. - enkelt: solo.
									- Collegier: forelæsninger.
									- Genesis: 1. Mosebog. 64 Peder (...) fornægtede sin Herre: Matt.
									26,69-75, men det foregik i  ypperstepræstens gård. -første: fineste. -
										komme med en Følgesvend: udtrykket
									bruges i visse kortspil om kort, der uden at passe til udspillet
									dog kan gives med (ODS VI 427).65 Piquenik: hverken den ældre betydning:
									sammenskudsgilde, eller den nyere: udflugt med spisning i det
									fri, passer her. - Borgerskabet: borgervæbningen, et korps af en bys borgere.
									- »en virkelig Frøken«: datter
									af en betitlet mand eller rangsperson, mens andre unge damer
									tituleredes Jomfru. - Praxiteles: berømt gr. billedhugger (c. 390-322 f.Kr.).66 Improm(p)tu: improviseret vers.
									- en Kjæmpe: vistnok
									Gaukathorer i tragedien Olaf den Hellige
									(1838), der optræder som stum figur, fordi han har »svoret paa,
									han mæler ei / Et Ord i Verden meer«, idet han ikke vil nedlade
									sig til at tale som kvinder, trælle e.l. - Solon-Diogenes: navnene tilhører hhv. en
									gr. politiker, c. 600 f.Kr., og en gr. filosof, 4. årh. f.Kr.,
									og tillægges her personen som ironisk udtryk for hans visdom.67 Ordsprogsleg: består i at spille en
									lille scene, der forestiller et ordsprog, som de tilstedeværende
									skal gætte. - »Forundringsstol«: straf i panteleg: man sættes på en
									stol; en af deltagerne spørger hviskende de andre ud om ens
									mærkværdigheder og fortæller en svarene. Man skal nu gætte, hvem
									de forskellige svar kommer fra. - »polsk Tiggergang«: i denne selskabsleg vælger en af
									selskabet en »kone« og går rundt til hver enkelt af de andre og
									beder om «lidt til mig og min kone« (de kys, knips, klap osv.,
									han far, giver han videre til »konen«). - anden Examen: examen philologicum et
									philosophicum, idet studentereksamen kunne betegnes første
									eksamen; A. tog a. eks. i 1829; se Ole Jacobsens note til O.T., R&R II s. 261f. - »Collegierne«: se n.t.s. 11.68 Goethes Skrifter: Johann Wolfgang von
									Goethe (1749-1832). - Werther:
									romanen Die Leiden des jungen Werthers,
									1774. - Faust: se herom n.t.s.
									132 og 135. - Mignon: en
									sydlandsk linedanserinde, person i Wilhelm
										Meisters Lehrjahre, 1795-96; hun er symbol på Goethes
									længsel mod Italien, om hvis skønhed hendes sang »Kennst du das
									Land« handler (romanens 3. bog 1. kap.); omkvædet citeres s. 83.
									Jf. Kun en Spillemand II:3, s. 223.
									- »Lebt wohl, ihr Berge!«:
									Johanna d'Arcs afsked med hjemegnen i tragedien Die Jungfrau von Orleans af Friedrich
									von Schiller (1759-1805), Prolog v. 383ff.69 Strauss's »Jesu Liv«: den ty. teolog
									David Fr. Strauss (1808-74), universitetslærer i Tübingen, vakte
									stor opsigt med sit værk Das Leben Jesu
									(1835), der anvendte religionshistoriens metoder på Evangelierne
									og søgte at påvise, at Kristusskikkelsen ubevidst har dannet sig
									som en myte udfra folkets religiøse ideer i 1. og 2. årh. e.Kr.,
									mens  Jesus som
									historisk person egentlig er os ubekendt. Bogen blev livligt
									diskuteret også i Danmark. - Cyprianus: en tryllebog, hvormed man if. folketroen
									kan tvinge ånder og endog Djævelen til at lyde sig; ejeren er
									dog hjemfalden til Djævelen. - Kundskabens Træ: det forbudte træ, 1. Mos. 2,17.72 Tobias: se n.t.s. 50. - Hamborgs Brand: 5.-8.5.1842 hærgedes
									Hamburg af en storbrand, som ødelagde l /3 af byen, deriblandt
									tre kirker. - Jungfernstieg:
									promenade i Hamburg ved Elb-bifloden Alster. - Hotel Victoria: A. havde boet her på
									alle sine rejser siden 1851. - Gaslamperne: i Kbh. først 1857 (Ev. V 46-67), se A.s bemærkninger til eventyrene, Ev. VI 25f. - Houris: huri, ung smuk kvinde i
									muhamedanernes paradis. - Blankenese: fiskerleje med fornemme sommerlandsteder
									ved Elben.73 Hannover: selvstændigt kongerige til
									1866, samme år som den Fri Hansestad Hamburg tilsluttede sig det
									nordty. forbund. Citatet om »et andet Kongerige« er ikke
									identificeret. - Bajadere(rne): ind. tempeldanserinde, også: glædespige.
									- Grisette(r):
									»studenterkæreste«, sypige. - Maltheserriddere: medlemmer af Johanniterordenen, hvis
									sidste hovedsæde var på Malta indtil Napoleons tog til Ægypten;
									ordenen fortsatte bl.a. i Tyskland, hvor den bl.a. drev
									hospitalsvirksomhed. 1812 stiftedes i Preussen den
									protestantiske J.-orden for adelsmænd under 30 år. Ordenen
									virker fortsat også i Danmark. - Bacchanal(ets): drikkelag (til ære for vinguden
									Bacchus). - de pharisæiske
									Ord: Luk. 18,11 (farisæeren og tolderen).74 Druidernes Præster: druider er netop de
									gamle keltiske folks præster. - Brochen: »Bloksbjerg« i Harzen, som A. besøgte på sin
									første udenlandsrejse 1831 og skildrer i Skyggebilleder ... kap. 5, s. 49ff. - Raphaels, Holbeins og Murillos: om
									Rafael de Santis Sixtinske Madonna se Skyggebilleder ... kap. 11, s. 92f. Hans Holbeins
									»Madonna mit der Familie des Basler Bürgermeister Meyer« er en
									kopi, men regnedes indtil 1871 for original. De tre kunstneres
									årstal: Rafael 1483-1520, Holbein 1497-1543, B. Esteban de
									Murillo 1617-82.75 Jernbanefarten: A.s første togrejse
									havde fundet sted 10.11.1840: Magdeburg-Leipzig-Halle på godt
									31/2 time, godt 120 km. Kapitlet «Jernbanen« i En Digters Bazarfrz 1842 handler herom
										(R&R VI s. 15-19), forud
									herfor breve og Dagbøger II 49f. - det sachsiske Schweitz: ty.-bøhm. bjerglandskab, en
									del af emnet for A.s ovennævnte rejsebog. - manquere: mangle.76 Studenterforeningen: stiftet 1820 af en
									gruppe regensianere og på romanens tidspunkt afret fremtrædende
									betydning. - Sappho: gr.  digterinde, c. 600 år
									f.Kr. - Informationer:
									privattimer. - Stormgaden:
									navngivet efter det centrale sv. angreb under den mislykkede
									storm 10.-11.2.1659. - Hyskenstræde: stedet for historien »Pebersvendens Nathue«,
									skrevet kort efter »At være ...« (Ev.
									III 34-44). Häuschen, »lille hus«, er ordet for lokum.77 Psyche: gr. kærlighedsguddom knyttet til
									kærlighedsgudinden Afrodite; et eventyr af Apuleius (2. årh.) og
									talrige kunstværker skildrer det natlige møde mellem Amor/Eros
									og Psyche. - Feuerbach: den
									radikale ty. religionsfilosof Ludwig Feuerbach (1804-72) udgav
									1839 pjecen Ueber Philosophie und
										Christenthum in Beziehung auf den der Hegel'schen
										Philosophie gemachten Vorwurf der Unchristlichkeit.
										- vadret: vatret, forsynet med bølgeformede
									striber.78 Geniet »paa Skulderen«: se s. 65.79 »Flothed«: anførselstegnene markerer, at
									ordet er nyt og »smart«; ODS har ikke så tidlige citater; jf.
									»flotte« s. 141.80 Franklin: Benjamin Franklin (1706-90)
									overværede den første ballonopstigning i Paris 27.8.1783; hans
									replik er optegnet af en baron Grimm. Se Carl van Doren: Benjamin Franklin, 1939, s. 702.
									- Seculum: århundrede.
									- den kunstige Fiskeavl:
									kunstig befrugtning især af ørredæg, flere metoder opfundet fra
									c. 1840. Folkekalender 1854, hvori A.s
									»Silkeborg« er trykt, indeholder en ill. artikel om emnet af
									Jul. Hellmann, senere kendt som medstifter af sparekassen
									Bikuben. - Daguerreotyp(er):
									eller - typi(er), forløber for fotografiet, optaget på
									metalplader, opfundet 1837 af Louis Daguerre (1789-1851),
									offentlig ejendom fra 1839; det ældste d. af A. er fra Hamburg
									1844, men tabt. - Sqvadroneren: brovten, pralen. - »paa Bjerget« (...) Montanus: »blandt de
									toneangivende«, et udtryk fra Holbergs komedie Erasmus Montanus (1723, tr. 1731).81 I Aand og Sandhed: se n.t.s. 50.
									- »Bedre, skjønnere maaskee«:
									citat fra Oehlenschlägers digt »Underlige Aftenlufte« (1806).83 Miil: 7532 m, altså et ret nøjagtigt tal
									for afstanden fra Solen. - Homer
										havde besjunget den: Iliaden XXII 318 siger, at
									Achilles' spydsod er »blank som Hesperos tindrer« etc. Hesperos
									er gammelt navn for planeten Venus som aftenstjerne. -
										Dhawalagiri og Chimborasso: både Dh.
									i Nepal, 8176 m, og Ch. i Cordillererne i Ecuador, 6310 m, har
									været anset for Jordens højeste bjerg. - Derhen, derhen: omkvæd i Mignons sang,
									se s. 68: »Dahin! dahin! / Möcht' ich mit dir, o mein Geliebter,
									ziehn!« - »Dertil ville jeg gerne drage med dig, min
									elskede!«84 tankesnel(le): med hurtige reaktioner.85 Legen: børnelegen »Bro, bro, brille«,
									hvori »den, som kommer allersidst, skal i den sorte gryde«.86 en uendelig Hovmod: sml. Oehlenschlägers
									replik i A.s bemærkninger til »En Historie fra Klitterne« (Ev. VI 17ff.).87 »et bitt' Kom ilde«: en lille smule
									sløj.88 samaritanske: medfølende, hjælpsomme,
									efter lignelsen Luk. 10,33. - Troubadour (er): sanger og digter i middelalderens
									Provence.89 Skiftingen: troldebarn forbyttet med et
									menneskebarn. - Wallachiet: i
									NV-Rumænien, tidl. tyrk. provins. - Ma-Krokone: se s. 95 og noten dertil. - »et Slot i Østerige«: tekst og melodi
									til folkevisen »Der ligger et slot i Østerrig« findes i R.
									Nyerups Udvalg af danske Viser ...
									(1821) bd. I og II. Nr. 213 i Den danske
										Koralbog: Jeg ved et evigt Himmerig.93 Snive: smitsom sygdom især i hestes hud
									eller slimhinder. - Kuller:
									hjernesygdom hos heste.95 Dryas: (ege)træ. - Ma-Krokone: SGr nr. 33, ADr XXXI og s. 72 om mærkelige træer;
									træet stod i Silkeborg Sønderskov. Se også C. Hostrups Senere Livserindringer (1893) s. 9f.96 Afkom af et indisk Folk: efter Dorph:
										De jydske Zigeunere (1837) s. 7.
									- Sanskrit: det ældste
									indoeuropæiske sprog. - Kasten
										Sudras: den laveste af hinduernes fire kaster,
									omfattende håndværkere, arbejdere og de fribårne tjenestefolk.
									- Hjemstavns-Byen Assas (...) det
										eneste religieuse Sagn: efter Sundt s. 19f, jf. ADr XXIII, hvorfra A. har ideen om at
									lade tatersken tabe Alakos billede ved Ma-Krokone; udførlige
									citater i TopsøeJensens noter i R&R V. - Dyvelsdræk: egl. djævleskarn, en stinkende gummiharpiks,
									tidl. noget brugt i lægekunsten (Sundt s. 151f.).97 Venneviv: kærlig hustru.98 i Dybdal var Findestedet: SGr nr. 23, se
									n.t.s. 49: »I Dybdal (...) ligger en stor firkantet Sten »med
									Læsning paa«. Den blev først set af to Kvinder, der gik gjennem
									Dybdal, men de kunde ikke læse Skriften, ja ikke engang kjende
									Skrifttegnene, undtagen Bogstavet V, som flere Gange forekom.
									Senere vare de ikke istand til at finde Stenen.« På samme måde
									går det de to næste, der far øje på den.99 Ilt, Brint, Qvælstof og Kulsyre: se
									n.t.s. 45. - Pan:
									gedehyrdernes gud, naturgud med horn og bukkeben, træk, der er
									overført til middelalderens Djævel.100 Lygtemand: lysfænomen i moser og enge,
									opfattet som overnaturlige væsners lokken med lygte. -
										Riget af denne Verden: Joh. 18,36,
									Jesus til Pilatus: Mit rige er ikke af denne verden.101 Jorden var nu eengang ikke flak:
									hentydning til Holbergs Erasmus Montanus
									som s. 80. - Strauss's Bog: se
									n.t.s. 69.102 klingende Bjælde: kærlighedsløs tale, 1.
									Kor. 13,1. - Frygt og Bæven:
									jf. Fil. 2,12; ordparret samt Enten
										- Eller var titlen på to af Søren
									Kierkegaards første (pseudonyme) bøger, og han sendte
									sidstnævnte til A. og en række andre forfattere. Der er bevaret
									et takkebrev og en dedikation fra A. med begge titler
									»indbygget«, og ordene her kan meget vel tænkes at være et
									skjult citat; se Jens S. Bork i Aiana
									1994 s. 51-54 m. henv. til tidl. arbejder om de to forfatteres
									ikke nære forhold. - »den ganske
										Skrift er indblæst af Gud«: 2. Tim. 3,16.103 tør (omflyttes): må, har lov at.
									- Himlens Befæstning: A.
									sigter her til H.C. Ørsteds afhandling »Overtro og Vantro i
									deres Forhold til Naturvidenskaben« (Aanden i
										Naturen I, 1850, s. 100): »Det kan da ikke være
									Naturvidenskaben til Misanbefaling, at den tilintetgjør andre i
									Digterverdenen indlemmede Vildfarelser, som ikke kunne kaldes
									Overtro: saaledes vil en nyere Digter slet ikke eller dog kun
									med megen Indskrænkning kunne gøre Brug af saadanne
									Forestillinger, som Verdens fire Hjørner, Jordens Grundvold,
									Himmelens Befæstning o. dsl., forsaavidt som saadanne falske
									Forestillinger ikke kunne bruges som Billeder for det Rigtige
									...«. - Josva har talt i
									Billeder: sigter til skildringen af kampen ved Gibeon (Jos.
									10), hvor Josva under forfølgelsen af de slagne konger byder:
									»Sol, stå stille i Gibeon, og Måne i Ajalons dal!« Når A. nævner
									Nikolaus Kopernikus sm. m. Josva, skyldes det et citat af
									afhandlingen Über Glauben und Wissen af
									teologen og filosoffen Eduard Zeller (1814-1908), som han henter
									fra Fr. Fabri: Briefe gegen den
									Materialismus (1856) s. 101; smst. s. 100 polemiserer også
									Zeller mod begreberne Himlens befæstning og Jordens fire
									hjørner. - naar Du engang
									ordineres: Tage Høeg (H.C. Andersens Ungdom, 1934, s. 141) henviser
									til den i Levnedsbogen s. 175 omtalte
									diskussion mellem A. og hans artiums-manuduktør, teologen Ludv.
									Chr. Müller (1806-51), der over for A.s indvendinger hævder:
									»»Det staaer i Skriften, og det er Gud selv der taler, og Gud
									kan ikke lyve!« - »Saaledes gik det altid; han
									forsikkrede ogsaa helligt, da jeg engang talte om at studere
									Theologie, at hvis jeg nogensinde ordineredes til Præst og han
									var i Byen, vilde han træde frem offentligt og sige at jeg ikke
									kunne aflægge Eed, havde jeg ikke forandret mine Ideer.«
									- alle Troesbekjendelserne:
									den da. kirke har i lighed med de fleste andre vesteur. tre
									formuleringer af kirkens tro. Den ældste, almindeligt brugte T.
									kaldes den apostolske, en noget længere form er den nikæiske T.,
									måske bedst kendt fra de mange  kompositioner til det latinske Credo;
									den tredje T. betegnes den athanasianske.104 Feltskærer: ufaglært, der virker som
									læge, især i felten. - Forarger dit
										Øie (...) bort: frit citat af Bjergprædikenen, Matt.
									5,29-30. - en gammel
									Fribytter: uoplyst.105 Aaret 1844: maj 1844 begyndte
									byggearbejderne på brødrene Drewsens papirfabrik. A. kendte
									familien gennem Collinerne, idet Edvard Collins søster Ingeborg
									var gift med juristen Adolph Drewsen (se n.t.s. 34 om hans
									optegnelser af folkesagn under et kurophold i 1850, en væsentlig
									kilde til romanen); til deres toårige søn havde A. skrevet
									»Lille Viggo, vil du ride ranke«. Hans far ejede Strandmøllens
									papirfabrik ved Skodsborg, og Adolphs halvbror J.C.D. udvidede
									virksomheden og tilskyndede sine sønner Christian og Michael til
									at oparbejde en tilsvarende fabrikation ved Silkeborg med
									udnyttelse af Gudenåens vandkraft. Michael bosatte sig på stedet
									og blev en central person der, og papirtilvirkningen påbegyndtes
									allerede 1845. Omkring anlægget blomstrede en handelsplads op,
									som siden fik købstadrettigheder. Stamtavle Drewsen i Dagbøger XI s. XL-XLI.Anden Deel109 »hvor let, hvor snart«: citat af
									begravelsessalmen »Hvo ved, hvornår mit liv har ende!« af Æmilia
									Juliane af Schwarzburg-Rudolstadt, tidl. tillagt Chr.
									Pfefferkorn (Den danske Salmebog nr.
									620). - Jephtas Datter: Dom.
									11.110 Lud og koldt Vand: lud er et stærkt
									vaskevand, og at gå for lud og koldt vand betegner derfor: ikke
									at blive passet og plejet. - salige
										ere de Eenfoldige: Matt. 5,3, Bjergprædikenen; nu: de
									fattige i ånden. - den forlorne
									Søn: Luk. 15, nu: den fortabte søn.111 betog: med negativ betydning.
									- Antichristen: person eller
									institution, der opfattes som indbegrebet af modstand mod
									Kristus. - Arvesynden: de flg.
									betragtninger er hentet fra Fabris ovennævnte referat af Ed.
									Zellers afhandling Uber Glauben und
									Wissen (n.t.s. 103). - Genesis: 1. Mos.112 »Hvad er det dog Alt«: citat af Kingos
									salme »Far, verden, far vel« (Den danske
										Salmebog nr. 525). - »Bed
										for de syndige Sjæle!«: citat af Ingemanns digt
									»Forargelsen« (Samlede Skrifter, IV:7,
									2. udg. 1861, s. 157).113 efter Magistratsbud: »Lygterne tændtes
									ikke paa de Tider, da der var »præsumptiv Maaneskin«, som det
									kaldtes i det officielle Sprog, eller  »Magistratsmaaneskin«, som den populære
									Betegnelse lød. Først 1847 gik Autoriteterne med til nogen
									Udvidelse af Lygternes Brændetid« (Villads Christensen: København 1840-57, 1912, s. 226).
									- Lais: (berømt atheniensisk)
									hetære. - Klods-Skoe:
									overtrækssko bestående af en træklods og læderremme. -
										Rasmus: især om skrap, herskesyg
									kvinde (»Rasmine«). - Guldnøgle: en sådan hører til kammerherreuniformen og
									bæres bagpå.114 Domino: sort karnevalskappe med hætte.115 Garnisonspladsen: nu Skt. Annæ Plads
									(ved Garnisonskirken, Den Herre Zebaoths Kirke). Pladsen var
									planlagt sm. m. den øvrige Frederiksstad (omkring Amalienborg)
									1750, men blev først beplantet 1852; skildringen må sigte til
									forholdene kort forinden. - Indtægterne: drikkepenge, som vægterne indsamlede hos
									beboerne ved højtiderne. - Cultusminister: dækkede både kirke- og
									undervisningsministeriet, til de adskiltes i 1916. -
										(jeg vil helst) blive (det): blive
									ved med.116 »Din Hemmelighed er din Fange«:
									»Optegnelsesbog« s. 30f., »Hebraiske Ordsprog«, sml. Lykke-Peer, note til s. 59 i DK.
									- »Eines schickt sich nicht für
										Alle!«: den sidste af tre strofer i Goethes digt
									»Beherzigung«: »Formaning. Ikke alle er indrettet til det samme.
									Enhver må se til, om han føres eller bliver ved sit, og »hvo som
									står, må se til, at han ikke falder«.« - Kong Salomon: legendarisk om den vise
									konge.117 »Genie og blind Alarm«: hentyder til
									Holbergs komedietitel Hexerie eller Blind
										Allarm (1731).118 Ørsteds Foredrag: H.C.Ø.s
									populariserende virksomhed.119 Krølnakke: krøllet nakkehår, hårvalk.
									- en gammel »Gurli«:
									betegnelsen findes ikke i da. og ty. ordbøger, men Aage Hansen
									(1894-1983) har på en seddel med citatet i utrykt materiale til
									ODS noteret Dagbøger I 457, hvor A.
									omtaler en opførelse af Aug. v. Kotzebues (1761-1810)
									»Indianerne i Engeland«, hvori en naiv, uerfaren bondepige af
									dette navn optræder (»Det er ellers et flaut Stykke.«).
									Ejendommeligt nok er ordet også noteret i nutidig kbh. slang i
									betydningen fjols: en »halvhjernet Gurli« i Ugens Rapport 27.6.1987. Tak til ordbogsredaktørerne
									Sv. Eegholm-Pedersen resp. Kjeld Kristensen for henvisningerne.
									- det Skandinaviske: 1843
									fandt det første store studentermøde sted i Uppsala; herefter
									var studenterskandinavismen en væsentlig politisk faktor.120 Fortal og Bagtal: det første og det
									sidste af de to tal i en ambe (forbindelse af to numre som
									betingelse for lotterigevinst).121 paa Commers: for sjov. - Salomon de Caus: fr. ingeniør
									(1576-1626), der 1615 konstruerede et apparat, som kunne løfte
									vand  ved dampkraft;
									det er et sagn, at han derefter blev anbragt på
									sindssygeanstalt, men A. interesserede sig for ham, og han
									omtales i Ev. IV 60 som et af de
									betydelige, men miskendte mennesker, hvorom »Ærens Tornevei« fra
									1855 handler. - Robert Fulton:
									(1765-1815). August 1807 gjorde han sin prøvefart med dampskibet
									Clermont på Hudsonfloden. A. havde med interesse læst romanen
										Robert Fulton fra 1853 af Carsten
									Hauch (1790-1872) og omtaler også Fulton og hans fart i »Ærens
									Tornevei« (Ev. IV 61 med note VII 240)
									og i artiklen »Silkeborg« (se n.t.s. 241).122 Han forkastede Dampkraften: Fulton havde
									i 1799 konstrueret en dampbåd i Frankrig, men førstekonsulen
									Napoleon Bonaparte (senere kejser) ville ikke indlade sig med
									ham. - »Larsens Plads«: for
									enden af Frederiksgade ved Amalienborg, opkaldt efter skibsreder
									Lars Larsen (1758-1844).123 Krusemaskinen: maskine, der lægger læg,
									folder på linned. - »De Smaa kunne
										være saa store!«: efter Oehlenschlågers Correggio (1811), 3. handling: Maria: »I
									elsker Smaae?« Mikkel: »Ja, thi de er saa Store«.124 Characterer: spøgefuld karakterskala.
									- Nederdelen: føljetonen, en
									fortsat roman, der tryktes nederst på et avisblad, ofte i
									spalter, hvis rækkefølge tillod falsning og indbinding af den
									afklippede føljeton. - »Halsjernet«: et h. er en jernbøjle, der spændes om
									delinkventens hals. - Rout:
									eng., stort fint aftenselskab (egl. opløb), - første (Skjønheder): største, mest
									bekendte.125 Thorvaldsen: Th. var død 24.3.1844;
									selskabet hos kammerherrens rinder sted i november eller
									december s.å. - Italienerne (...)
										Ciaffei: den ital. operatrup, der under Chr. VIII's
									regering hver vinter optrådte på Hofteatret under stor
									begejstring især fra damernes side; CiafFei var et af
									medlemmerne. Se Gerhard Schepelern: Italienerne på Hofteatret, I-II, 1976. - Kammerherrinde(ns): ikke trykfejl, men
									en sjælden form. - »monsieur
										l'étudiant«: hr. student. - »stadige Tanke«: citat af
									Oehlenschlagers nord. heltespil Landet fundet
										og forsvundet (1846). A. brugte ofte udtrykket, fx Ev. IV 135, De to
										Baronesser s. 156, Lykke-Peers.
									67. - Cendrillon-Lokker:
									askeblondt (»cendré«) hår, måske aktualiseret af, at det meget
									populære syngespil Cendrillon (Askepot,
									fra 1810, her 1812) af N. Isouard netop i 1856 var genoptaget på
									teatret.126 Kobberstykke: kobberstik. -
										den sextinske Madonna: (sixtinske),
									se n.t.s. 74. - Doge(r):
									republikken Venezias hersker 697-1897; Dogepaladset er
									senmiddelalderligt. - Schützling: protegé.128 Prismaformer: geometriske figurer.
									- med Hjernens
									Tilintetgjørelse ...:  til det flg. fx Fabri s. 11 f. og
									35-47. - den Phosphor, der
									tændtes: i optegnelser til romanen hedder det: »Feuerbach
									antager, at Forstanden er noget phosphorisk i Hjernen«; sml.
									Fabri s. 10. - »Troens rare
										Klenodie«: tiden på den store salmesamling fra 1739, et
									hovedværk af H.A. Brorson (1694-1764). - en berømt Lærd (...) Lindser: personen
									er ikke identificeret; linserne hentyder til historien om Esau
									og Jakob i 1. Mos. 27.129 incameret: i ordets egentlige betydning:
									legemliggjort. - stoisk(e):
									efter den oldgr. filosofi stoicismen. - Jakob: kampen med englen, 1. Mos. 32.
									- »Ich hab' mein' Sach' (...)
										Juchhe!«: begyndelseslinien af Goethes sang »Vanitas!
									vanitatum vanitas«: »Jeg har satset min sag på ingenting.
									Hurra!« - Præste-Apostat:
									frafalden teolog. - stadige
									Tanke: se n.t.s. 125.130 Epikur: athen. filosof (341-270 f.Kr.),
									nydelseslærens forkynder. - »Wären's Bücher (...) lesen«: fra Goethes epigram
									»Gesellschaft«: »En stille lærd gik engang hjem efter et stort
									selskab. «Hvordan var De tilfreds med det?« Han svarede: »Var de
									bøger, ville jeg ikke læse dem.««131 Prinds Henrik: i Shakespeares Henrik IV (1597-98); Falstaff er hans
									tykke kammerat. - Gangkammerater: spadserevenner. - Holbergs Chilian: Ulysses von Ithacia
									(1724) 2. akt, 2. scene. - »Ach!
										mitten im Gesange sprang (...) Munde!«: Goethes Faust I v. 4178-79: »Av! midt i sangen
									sprang der en lille rød mus ud af munden på hende.«132 pontinske Sump: mellem Rom og Napoli.
									- Goethes »Faust«: under sit
									besøg i Weimar 1856 havde A. på vennen storhertug Carl
									Alexanders fødselsdag 24.6. set førsteopførelsen af Faust 2. del, 1. akt, og skriver i Dagbogen IV 214: »Det rundede sig ret
									vel Stykket til et Heelt.« I Leipzig fortsatte han læsningen af
									værket, som han før kun havde bladet i, og skriver 9.7., IV 222:
									»I Dag endelig endt hele Göthes Faust, nemlig hele den anden
									Deel, Udgaven 1832«, dvs. »Nachgelassene Werke« I. Se de
									væsentlige udtalelser BEC II 282f. og
									276 med note V 222 samt note ndf.134 »gerichtet« og »gerettet«: allersidst i
										Faust I afslår Margarethe at flygte
									fra fængslet med Faust og Mephistopheles, og denne siger da, at
									»hun er dømt«, men en stemme fra oven siger »er reddet«.
									- en Komethale: udtryk for den
									unge A.s opfattelse af »Faust«, som han har lagt i munden på
									Naomi i Kun en Spillemand III:7, DK-udg. s. 255.135 traadte frem som Fragment: Af Faust l tryktes de første brudstykker i
										Schriften VII (1790); fuldstændigt
									kom den 1808. Af 2. del tryktes to afsnit i Werke, Ausgabe letzter Hand IV og XII 1827-28 med  slutbemærkningen »Ist
									fortzusetzen«. A. havde abonneret på de 40 bind i sin skoletid.
									Resten kom i Nachgelassene Werke med
									hele Faust II, 1833. Endnu i »Et godt
									Humeur« 1852 hedder det, at »Den store Goethe slutter sin
									»Faust« med, at den »kan fortsættes«« (Ev. II 241); se Estrid og Erik Dal: Fra H. C. Andersens boghylde, 1961, reg.; A. og mange
									senere forf. synes ikke at kende Chr. F.W. Becks komplette da.
									oversættelse af værket fra 1847; den citeres ndf. i n.t.s. 184
									og 187.- (Herkules-)Torso:
									skulptur af krop uden hoved og evt. lemmer. 136 »Da habt ihr's nun! (...) Schaden.«:
									slutlinierne i 2. del, 1. akt, v. 6564-65: »Der kan I se! at
									indlade sig med narre kommer tilsidst endog Djævelen til skade.«
									- Baccalaureus: indehaver af
									den laveste akademiske grad (bachelor).139 som et Hjobs Legeme: 5. akt, v. 11809f:
									Mephisto skyder roserne af sig som bylder med en blanding af
									væmmelse og selvsikkerhed. Bibelens Job var plaget bl.a. af
									bylder. - Anachoreterne(s): de
									hellige eneboere.140 Rahel, Fru Staël-Holstein, George Sand:
									Fru Rahel Varnhagen v. Ense, f. Levin (1771-1833), holdt
									litterær salon i sit hjem i Berlin; den fr. Madame Germaine
									Staël-Holstein, f. Necker (1766-1817), holdt digterhof på Coppet
									i Schweiz; hun var ligesom den yngre George Sand (1804-76) en
									betydelig forfatterinde. - en ung
										Slavinde i Lænker: J. Ad. Jerichaus (1816-83) figur fra
									1852; i Glyptoteket.141 en gammel Fabel: allerede hos Æsop (Æsops Fabler v. Chr. Winther, 2. udg.
									1880, s. 48). - Viola:
										Helligtrekonger Aften, omdøbt til Viola til ære for Johanne Luise Heiberg (1812-90), som
									udførte denne rolle ved førsteopførelsen 20.9.1847; de andre
									skuespiltitler er forfatternes. - »flotte«: se n.t.s. 79.142 for at hver den som troer skal ikke
									fortabes: Joh. 3,15.- Amalia: den skiftende stavning Amalie/Amalia er ikke
									reguleret. - Balder...:
									kristne og oldnord. hovedbegreber sammenstilles, måske med et
									skævt smil til Grundtvigs tankeverden: Balder er Odins søn, som
									lider døden, Loke især det ondes gud, Gimle den gyldne sal, hvor
									de gode mennesker optages, Ragnarok(r) den endelige kamp mellem
									guder og jætter, verdens undergang.143 det leed han ikke: det kunne han ikke
									lide. - Narcissus: en skøn
									yngling, der ikke gengældte nymfen Ekkos kærlighed og til straf
									måtte forelske sig i sit eget spejlbillede i en kilde.
									- Papyrusblad: 2. Mos. 2,3
									sivkurv. - miskundelig:
									barmhjertigt tilgivende.144 »To Store i een Sæk ...«: »To Store i en
									Sæk kan ingenlunde rømmes« (rummes), i J.H. Wessels Kierlighed uden Strømper (1772), 4.  optog, 1. scene.
									- Heiberg og Martensen: J. L.
									Heiberg havde siden 1824 været den vigtigste talsmand i Danmark
									for den tyske filosof Fr. Hegel (1770-1831); i det teologiske
									fakultet repræsenteredes hegelianismen i 1840rne især af H.L.
									Martensen (1808-84), Sjællands biskop fra 1854. - Guldkalv: afgudsbillede, 2. Mos. 32.
									- Der staaer i Bibelen: Matt.
									12,36, nu: tomt ord.145 Glar: glas, rude. - Enken efter Consistorialraad Ancker:
									samtalen har et sidestykke i en diskussion i Jonas Collins hjem,
									hvor A. støder an på lignende måde; se Topsøe-Jensen i R&R V 335 med henvisning til Edda 1940, nu i hans H. C. Andersen og andre Studier, 1960, s.
									223f. - »det staaer i
									Bibelen«: Matt. 24,29, Åb. 6,13. - »Intet umuligt!«: sml. »Optegnelsesbog«
									s. 17: »Ogsaa for Gud gives Umuligheder. Han kan ikke udslette
									det Forbigangne, lade det Skeete være uskeet.«146 en dansk Bettina: forfatterinden Bettina
									v. Arnim, f. Brentano (1785-1859), sværmede som ung brændende
									for Goethe: 1835 udgav hun Goethes
										Briefwechsel mit einem Kinde, som A. nævner i Kun en Spillemand, DK-udg. s. 230.
									- som Alfen og den lille
									Marie: sml. s. 22 og noten. - »Hjernens Virken (...) Væren«: udtalelse af Feuerbach
									(1804-72, se s. 77), cit. Fabri s. 9. - Hjernen, dette terra incognita: dette
									ukendte land, udtryk fra Fabri s. 44. - dens Phosphor: atter Fabri, der s. 10
									citerer Feuerbach: »ohne Phosphor im Hirn sei kein Gedanke, der
									Phosphor eigentlich denke in uns« osv.; sml. s. 128.147 »Grunden til alle Laster (...) Dyder«:
									ligeledes, Fabri s. 9. - »Der
										Mensch allein (...) Menschen«: »Mennesket alene er og
									skal være vor Gud, vor Fader, vor dommer, vor forløser, vort
									sande hjemsted, vor lov og målestok, alfa og omega i vort
									borgerlige og etiske, vort offentlige og private liv og stræben.
									Ingen frelse uden om mennesket.« Fabri s. 9 efter Feuerbachs
									broder og popularisator Friedrich F. i pjecen »Die Religion der
									Zukunft«, 1843, s. 15. - Homunculus: se n.t. næste side. - »blive som Gud«: slangens ord til Eva 1.
									Mos. 3,5 og herefter titlen på Wilhelmine Canz' (1815-1901)
									store og opsigtvækkende anonyme roman Eritis
										sicut Deus (1854), som var rettet mod liberal teologi
									og materialistisk filosofi, og som optog A. meget under arbejdet
									med «At være ...« (MLE II 192). De latinske ord fortsætter med »scientes
									bonum et malum«, dvs. 1. Mos. 3,5: Hvis Adam og Eva spiser af
									Kundskabens Træ, bliver de som Gud og kender godt og ondt.
									- »Gik alle Konger frem paa
									Rad«: fra Brorsons salme »Op al den ting, som Gud har
									gjort« (Den danske Salmebog nr. 12).148 Phidias: Feidias, gr. billedhugger, 5.
									årh. f.Kr. - Praxiteles: se
									n.t.s. 65. - Laokoons Gruppe:
									skulptur fra c. 25 f.Kr., forestillende L. og  hans to sønner omslynget af
									slanger, nu i Belvedere i Vatikanet. - mediceisk Venus: Venus fra Medici, fra
									romersk kejsertid, nu i Firenze. - Ganymed: gudernes smukke mundskænk Ganymedes, skulptur
									i Thorvaldsens Museum. - »auf
										Mischung kommt es an!«: »Det er legeringen, det kommer
									an på,« siger Wagner under arbejdet med at skabe det syntetiske
									lille menneske Homunculus i det særlige alkymistglas fiolen (Faust v. 6850). - »Da Tidens Fylde kom ...«: Gal. 4,4.
									- Girandola: fyrværkeriet fra
									Engelsborg i Rom 2. påskedag (MLE I
									179), her blot: festfyrværkeri, tom glans (i Paris under Ludvig
									XIV). - Marseillaisen:
									revolutionssang fra 1792 af Rouget de Lisle (1760-1836), senere
									fr. nationalsang. - Frankrige
										forlod han pludselig: Louis Philippe (1773-1850) havde
									været konge siden Julirevolutionen 1830, men forlod landet efter
									Februarrevolutionen 1848; denne udløste Martsrevolutioner i
									Østrig, Ungarn og Norditalien, og i Tyskland »vaiede den
									sort-rød-gyldne Fane«.149 Lagune(n): lav strandsø, næsten adskilt
									fra havet; her som udtryk for, at de danske farvande samler,
									mere end de skiller. - Et Oprør var
										brudt ud: 24.3.1848 begyndte den slesvigholstenske
									opstand med et kup i Rendsborg. - Eideren(s): se n.t.s. 178. - Baun: bål, især som signal på et
									højtliggende sted. - siddet i
										Theatrets første Rang: dvs. balkonen. MLE II 73 omtaler, hvorledes A. en aften
									i teatret udtaler sin beundring for sådanne unge mænd.150 Grund-Accorden: den treklang, som er
									basis for en melodi, og som afslutter den. -Jernbanen til Roeskilde: den første i det
									nuværende Danmark, åbnet 1847. - Kaalunds Vise: »Sang for det danske Folk (Den 22.
									Marts 1848)« af Hans Vilh. Kaalund (1818-85).151 Turnere: organiserede idrætsmænd, under
									krigen især om tyske frikorpsmænd, friskarer. - ved Bau ( ...)føre dem i Striden:
									Prinsen af Nør (Frederik, 1808-65) kom til Flensborg under
									slaget ved Bov, red i galop sydpå »for at standse de Flygtende«
									og nåede Slesvig by som en af de første. - »Dybt føle vi (...) vunden«: fra H.C.
									Ørsteds krigsdigt »Kampen, den nødvendige« (1848), også citeret
										MLE II 72. - Afsluttet: isoleret.152 Hibernia: det påfaldende navn betyder
									Irland og kan være valgt med henblik på Irlands endeløse
									konflikter med England; de var dog ikke akutte i 1848 og ses
									ikke ellers at have interesseret A. Hendes »dansk[e] Had« er had
									til danskerne. - have vi ikke samme
										Ret: A. havde ræsonneret på samme måde under ophold hos
									hertugparret på Augustenborg sept. 1844, hvor han traf prinsen
									af Nør og flere fremtrædende personer fra begge »fronter«; han
									var ikke fremmed for 
									slesvigholstenske synspunkter og kom derved i problematiske
									situationer, se Dagbøger II 443,
									22.9.1844, med slutordene »lad hver følge sit«. - Thyras Vold: Dannevirke. - Amdt: digteren, professor Ernst Moritz
									Arndt (1769-1860), der var veteran fra frihedskrigene, havde
									1845 i et åbent brev stillet sig på slesvigholstenernes side;
									tyskerne kunne evt. let »kaste de sølle danskere i vandet«, og
									den cimbriske halvø skulle aldrig afsnøres fra
									Tyskland.- Holmgang: tvekamp
									udkæmpet på en lille holm.153 »Hvor Luther fødtes og hvor Goethe
									sang«: fra A.s digt »Til den lille Prinds Carl August af
									Weimar«, storhertug Carl Alexanders søn (»I Thüringerskoven
									ligger et Slot«, BFN 510, MLE I 305). - »Danmark, deiligst Vang og Vænge«: af
									Laurids Olufsen Kok (1634-91), trykt 1695. - »Paaskeklokken kimed -«: af
									Carl Ploug (1813-94) om tyskernes generobring af Slesvig
									påskedag 23.4. Trykt 5.5. (men situationen finder jo sted før
									slaget); fra samme digt de to linier s. 154. - De danske Tropper vare paa Vei til
									Kirke: slaget ved Slesvig. Under sit ophold hos familien
									Moltke-Hvidtfeldt på Glorup ved Nyborg 11.5.-l9.6. fik A. mange
									konkrete oplysninger om slagene fra de indkvarterede; se BHW I 411 med udførlige noter III 180,
									og Erik Lassen: H.C. Andersen og
									henegårdene, 1993, fl.st.154 afbidte (...) Patroner: p. åbnet ved
									afbidning af en ombøjet del. - Generalen: Hans Hedemann (1792-1869). - Tællepraas(en): lille tællelys.155 ogsaa paa Dragkisten: om den primitive
									overnatning Dagbøger III 282.
									- ved Oversø: jægere og
									dragoner dækkede retræten fra Istedstillingen 24.4. Dragonerne
									blev overrumplet, men jægerne kæmpede til sidste patron, før de
									overgav sig.156 Da sprængte ind i Byen Dragoner:
									udførligt Dagbøger III 281. -fort: fremad. - bivouaquere: bivuakere, slå lejr under
									åben himmel. - Skille-Sværd:
									grænse, farlig at overskride. - Fjenden skred over Kongeaaen: 2.5. - Huse i Flamme (...) Middelfart: M.
									bombarderedes 8.5.157 Bacchantinder: besatte af vinguden
									Bacchus. - Goethes italienske
										Sonetter: fejl, formodentlig for »Romische Elegien«
									eller »Italienische Epigramme«.158 betaget: med negativ betydning som s.
									13. - brandskattede Jylland:
									den preussiske øverstbefalende general F.H.E. Wrangel
									(1784-1877) udskrev 18.5. 4 mio. rdl. krigsskat i Jylland som
									modtræk mod blokaden af ty. havne, men måtte rømme landet 23.5.
									efter rus. diplomatisk pres.159 Dyppelmølle: Dybbøl Mølle. -
										her exploderede en
									Forstillingskasse: en f.er en del af en feltkanon; episoden
									fandt sted under kampen mod  overmagten ved Nybøl mølle. -
										Espingol(erne): en slags
									da.-konstrueret orgelskyts af flere forenede rør, der udskød
									mange kugler hurtigt efter hinanden; benyttedes i denne krig,
									men fik ingen varig praktisk betydning. - Tirailleurfægtningen: fodfolkets kamp i
									skyttekæder. - Gravensteen:
									Gråsten.160 Mennesket saavelsom Dyret er Maskine (...)
										Herrer over de materielle Dele: udtalelser af Carl
									Vogt, cit. Fabri s. 11 f.161 Eenheden af jeg og Du, der er Gud:
									Feuerbach, Fabri s. 9. - »Mennesket
										er en Natur-Fremtoning«: Moleschott, cit. Fabri s. 15.
									- »Mennesket er et Product af
										Forældre og Amme«: ligeledes.162 Orest: søn af Agamemnon og
									Klytaimnestra; han dræbte moderen som hævn for, at hun havde
									dræbt faderen, og han forfulgtes derfor af hævngudinderne,
									erinyerne; sagnet er behandlet af gr. tragediedigtere.
									- Guds-Ideen er en Skabning af vor
										Phantasie: Fabri s. 18 efter Feuerbach.163 »Es blies ein Jäger (...) verlorn«:
									begyndelsen af folkevisen »Die schwarzbraune Hexe« i Arnim
									& Brentanos centrale viseudgave Des
										Knaben Wunderhorn, 1806: »En jæger blæste i sit horn,
									og alt, hvad han blæste, var fortabt.«Tredie Deel167 Fæstningsslaverne fra Rendsborg: det
										falske rygte om »Slavekrigen« fremkaldte stor panik i
										Jylland, og man rykkede ud mod de løsladte.168 Svensken (...) Kalmukker og Tyrker:
										se s. 49. - Præsterne
										hængtes: J.M. Thiele: Danske
											Folkesagn, III, 1843, s. 84 og 93. - den ængstede lille Kreds: smst. s.
										81f, henlagt til Fyn. Familien synger Luthers »Vor Gud han
										er så fast en borg«, mens A.s verslinie stammer fra
										Vægterversene (Den danske Salmebog
										nr. 295 resp. 714). - Wrangel: se n.t.s. 158.169 geraadet: kommet.171 Olieblad: som det, duen bragte til
										Noas ark som tegn på liv efter syndfloden, 1. Mos. 8.
										- Skytten i »Lykkens
											Tumleklode«: forveksling med folkebogen »Ærens
										Tornevej for en Skytte navnlig Bryde ...«, hvis første
										linier A. også bruger i sit eventyr, Ev. IV 59, udk. 1855; det er også i den bog, helten
										vinder prinsessen.173 Vanvidets Sphinx: sagnet om Ødipus:
										Sfinxen ved Theben gav de forbipasserende en gåde og
										styrtede dem i dybet, hvis de ikke havde svar; det havde
										Ødipus, og sfinxen styrtede da sig selv ned.174 de hvide Bier sværmede: det sneede;
										udtrykket er ikke dannet af A. - »den tappre Landsoldat«: »Dengang
										jeg drog afsted«, 1848, af Peter Faber (1810-77); ligeledes
										»Ja var der ingen Fare ...« og s. 178: «Sit Løfte har han
										holdt...«. Sangen vandt med det samme stor popularitet.
										- »Gutter ombord!«: sang
										for flåden af Adolph Recke (1820-67), 1848. - »Paaskeklokken kimed«: se n.t.s.153.175 Henriette Nielsen: (1815-1900), sml.
											Aiana 1992 s. l If. -
											det vexlende sorte Bræt: den
										optiske telegraf. - Eckemførde: 5.4.1849 foretog linieskibet »Christian
										VIII« m.fl. skibe et mislykket angreb på landbatterierne ved
										Eckernfbrde; de to største skibe måtte stryge flaget,
										hvorefter »Christian VIII« sprang i luften. Det samme gjorde
										i 1710 Iver Huitfeldts linieskib »Dannebrog«, og ordene om
										hans »Vei til Himlen« associerer til Ingemanns
										Dannebrog-sang »Vift stolt på Kodans bølge« (1815).
										- Dybbelbjerg (...)
										Kolding: 13.4. resp. 23.4.176 Rye: Olaf Rye, officer, f. 1791,
										faldet 6.7.1849 ved Fredericia. - Von der Tann: friherre Ludwig v. d.
										Tann (1815-81), bayersk officer; omtales ADr s. 59 som »gæst« hos Michael Drewsen i byens
										fornemste privatbolig; se om Fabrikherre Drewsen n.t.s. 105.
										- Nørresnede: dér fangede
										natten mellem 8. og 9.6.1849 da. dragoner et kommando
										kurhessiske husarer (64 mand); se ADr
										s. 74 og 92. Erich Pontoppidan/Hans de Hofman omtaler i
											Danske Atlas IV, 1768, s. 476,
										at den hos Saxo omtalte sagnkonge Snio og hans dronning er
										højsat ved N. - »Gud han raader
											for Lykken!«: ikke stedfæstet. - Fredericia: slesvigholstenerne
										indesluttede byen efter slaget ved Kolding, mens
										rigstropperne forfulgte general Olaf Rye nordpå. -
											Holger Danske: sagnhelt, der
										sover under Kronborg, men kommer frem, når Danmark er i
										fare. - det vundne Slag:
										udfaldet fra Fredericia 6.7.1849.177 »Seirens Engel (...) Blod«: 1.
										strofe af Ingemanns digt »Fredericia-Slaget«. -
											Vaabenstilstanden: 10.7.1849.
										- Svenskernes Komme: sv.
										tropper holdt det nordlige Sønderjylland besat under
										våbenstilstanden.178 de danske Troppers Bivouacliv:
										16.7.1850 begyndte de da. tropper indmarchen i
										Sønderjylland, og efter Istedslaget 24.-25.7. besatte de
										Dannevirke; her begyndte de at bivuakere (se n.t.s. 153). A.
										modtog friske nyheder herfra (Dagbøger III, 30.7.1850) og skrev til Ingemann herom
										2.4. (BIngemann I 260 m. komm. III
										209). - »Birnams Skov«:
										Shakespeares Macbeth, 5. akt:
										Macbeths fjender rykker frem mod ham, dækket af bøgegrene
										fra Birnam Skov, og han ved fra en spådom, at hans
										herredømme dermed er forbi. Sml. Kun en
											Spillemand II:4, DK-udg. s.
										137. - »Fra Als til
										Dannevirke«: fra Grundtvigs »Kiærminde-Sang« om
										Istedslaget: »Det var en Sommermorgen« (1850). Af de nævnte
										lokaliteter i grænselandet er Ægers Dør =  Ejderen/Eider,
										grænsefloden mellem Slesvig og Holsten; Ægir var en havjætte
										og flodens oldnordiske navn Ægisdyrr. - Frederiksstad: 4.10.afsloges stormen
										på den brændende by.179 Antæus: en kæmpe, søn af havguden
										Poseidon og jordgudinden Gaia; han var uovervindelig, så
										længe hans fødder rørte jorden. - Indtogsdage i Kjøbenhavn:
										2.-20.2.1851 under store festligheder, som A. fulgte nøje og
										skildrede i Dagbogen, der ellers indtil 1860 ikke førtes i
										København.180 »Der gik en Jubel Landet rundt«:
										afsnittet »Hjemkomsten« i det fortællende digt »Den lille
										Hornblæser« af H.P. Holst (1811-93), 1849.181 Underlivs-Convolvoli: konvulsioner,
										nervøse trækninger i maven; konvolvolus er slyngplanten
										snerle. - Casino: se s.
										15. - Hunde (...) paa
										Volden: krigsministeriet havde i beg. af 1850erne
										genoptaget den praksis at lade omstrejfende hunde på volden
										opbringe og dræbe.182 Strapaze: strabadser.184 Job: Jobs bog kap. 7; en væverskytte
										er en træbeholder, hvori en garnspole. - »Daran erkenn' ich dengelehrten
										Herrn«: Mephistos ord til kansleren, Faust II v. 4917-22: »Den lærde Herre kjender jeg derpaa!Ting, ei føler, Mile fjernet staae;Hvad ei fatter, aldrig ret I fandt,Hvad ei regner, tro er I ei er sandt,Hvad ei veier, kommer ingen Vei,Hvad ei mynter, troer I gjælder ei.«185 Oratoriet: bedesalen. -
											Møllesteen: Matt. 18,6.
										- Galilæi: den ital.
										fysiker og matematiker Galileo G. (1564-1642) erklærede
										ligesom Kopernikus, at Solen er centrum i planetverdenen, og
										at Jorden går rundt om den. 1633 måtte G. afsværge dette
										kætteri for inkvisitionsdomstolen, men skal have mumlet: »E
										pur, si muove!« (den bevæger sig dog). Nævnt i
										»Metalsvinet«, Ev. IV 18 med note
										VII 228, i Dagbøger II 80 efter
										besøg ved graven 12.12.1840 og i »Ærens Tornevei«, Ev. IV 61. - Parablen: lignelsen om den fortabte
										søn, Luk. 15. - lysteligt at
											see til: 1. Mos. 2,9. - »dømmer ikke«: Luk. 6,37.187 »Glaubst Du an Gott?«:
										katekisationsscenen mellem Margarethe og Faust (Faust I v. 3413ff.): »Troer Du paa
										Gud?« »Paa Gud jeg troer, hvo sige/ Tør det vel blot?/ ...
										»Saa troer du ikke! Nei!« »Du hulde Ansigt, misforstaae mig
										ei! /Tør Nogen, Pige!/ Ham nævne, sige:/ Jeg troer paa ham?/
										Tør Nogen nøle?/ Kan Nogen føle,/ Og sige: paa ham troer jeg
										ei?/ Han, Altings Herre,/ Han, Alts Opholder,/ Opholder,
										fatter ei/ Han Dig, mig, sig?/ Mon sig ei hvælver Himlen  hist?« etc. etc.
										- »selvom de døde stode op og
											vidnede«: Luk. 16,30-31 (den rige mand og Lazarus).188 Caligula: romersk kejser 37-41,
										kendt for sin grusomhed. - Regnestykket (...) et evigt Liv: som
										forstands-isspillet i »Sneedronningen«, Ev. II 74.189 Aandens Pindse-Flamme: Helligåndens
										komme pinsedag, Ap. Gern. 2. - Edda-Christendom: som s. 142 med tanke på
										Grundtvig. - manglede
											Jomfruen!« det vil sige Umiddelbarheden: udtryk fra
										Collinernes familiejargon, efter arkitekt M.G. Bindesbøll
										(Carl Roos i Danske Studier 1940 s.
										50-54). - Kierkegaards
										Skrifter: se efterskrift s. 241. - Liberie: uniform for tjenestefolk
										etc.190 Rossi: tenoren Pietro Rossi, se
										n.t.s. 125. - Norma: opera
										af Vincenzo Bellini (1806-35), fra 1831, opført her fra
										20.3.1840. - Thora, Signe,
											Valborg: heltinder i tragedierne Hakon Jarl, Hagbarth og Signe og Axel og Valborg. -
										astralklare: stjerneklare. - Kjæmpeviserne: folkeviserne, kendt i
										mange udgaver siden Anders Sørensen Vedels Hundredvisebog 1591ff. (med 200
										viser ved Peder Syv 1695), hvortil kom Nyerup, Rahbek og
										Abrahamson: Udvalgte danske Viser fra
											Middelalderen I-V, 1814. - Eleonore Ulfeld: Leonora Christina
										Ulfeldt (1621-98), datter af Chr. IV, g.m. rigshofmester
										Corfitz U.; som fange i Blåtårn skrev hun sit selvforsvar Jammers Minde.191 »Die Seherin von Prevorst«: bog fra
										1829 af lægen og lyrikeren Justinus Kerner (1786-1862), der
										interesserede sig for okkultisme; han skrev den efter
										iagttagelser af mediet Friederike Hauffe, og den kom i seks
										oplag.192 »Der ere flere Ting ...«: Hamlets
										ord til Horatio (Hamlet, 1. akt, 5.
										scene). - Burnus: stor
										ulden overklædning med hætte, brugt af arabere i Nordafrika.193 Herregaards-Skytte: 1848, året før
										der indførtes alm. værnepligt, oprettedes to frivillige
										riffelkorps for hhv. Jylland og øerne. - Odense Daare-Anstalt: fandtes indtil
										1888 i Odense Graabrødre-Hospital, hvor A. som barn havde
										færdedes med sin farmor (MLE I
										32ff.).194 Talstørrelserne: Fabri s. 78.195 »Guds Aande svævede over Chaos«: 1.
										Mos. 1,2. - Bramin(ernes):
										brahman, indisk offerpræst, medlem af den højeste kaste.196 Klædemon: klædebon, klædning.197 den »christelige Dogmatik«: H.L.
										Martensen (1808-84): Den christelige
											Dogmatik, 2. opl. 1850, s. 323. I det flg. citat
										lin. 19 er »Sjælene, da« dog fejl for »Sjælene. Da«. Efter
										ordet »Betydning« er her udeladt et par linjer inden ordene
										»selv vælge eller forskyde Frelsen.« - Zeller:  se n.t.s. 103 og 111. -
											Vogt: zoologen Carl V.
										(1817-95), mod hvis materialisme Fabri polemiserers. 10-15,
										188f. o.fl.st.198 »Augustinus«: kirkefaderen Aurelius
										Augustinus (353-430). - »Zendavesta«: fællesnavn for parsernes hellige
										skrifter. - Schleiden:
										botanikeren Matth. Jakob S. (1804-81), hvis Studien. Populäre Vonräge (Leipzig
										1855) Fabri behandler kritisk s. 125-47. - Liebig: kemikeren Justus v. L.
										(1803-73), ikke omtalt hos Fabri. - Fatum: tilskikkelse, skæbne, her
										nærmest: forudbestemmelse. - Extremerne berøre hinanden: Les extrêmes se
										touchent, fr. talemåde af uvis oprindelse. - Omnibus (førere): stor lukket vogn
										til persontransport, i Kbh. fra c. 1840. - dergaaer det mig, som Jeppe: Jeppes
										tre grunde for ikke at slå fra sig over for Nille (Holberg:
											Jeppe paa Bjerget, 1. akt, 3.
										scene): »Mester Erich« er hendes krabask (ris).199 Comedien »Trolddom«: krast
										realistisk tragedie af P.V. Jacobsen (1799-1848); den
										opførtes i 1847 fem gange uden at gøre større lykke.
										- Parabelen: lignelsen om
										de betroede talenter (Matt. 25,14); atter s. 201.200 »Alle Schuld rächt sich auf Erden«:
										»Al skyld hævner sig på jorden«, fra harpespillerens sang i
										Goethes Wilhelm Meisters Lehrjahre:
										»Wer nie sein Brot mit Tränen ass«: »Den, der aldrig spiste
										sit brød under tårer ... han kender jer ikke, I himmelske
										magter.«201 længer end i ni Aar: hentydning til
										Horats' (65-8 f.Kr.) råd til unge poeter: Nonumque prematur
										in annum (Gem det på niende år!, Ars
											poetica v. 388). - Fjerdingen: se n.t.s. 15. - Dalai Lama: overhovedet for den
										tibetanske buddhistiske kirke, her blot: højeste autoritet.
										- Fortogsret: fortovsret,
										indført c. 1810. - dolce
											farniente: ital.: den søde lediggang.202 »i den sorte Gryde«: se n.t.s. 85.
										- det sympathetiske Blæk:
										skrift med s. b. skal opvarmes eller påvirkes kemisk for at
										blive synlig. - Ole Lukøie
											(...) Hyldemoer: eventyrspil af A., opført 1. gang
										på Casino hhv. 1.3.1850 og 1.12.1851; en dryade er træets
										ånd. - Lygtemanden:
										eventyret »Lygtemændene ere i Byen, sagde Mosekonen« er
										først fra 1865, Ev. IV 183.203 Laterna magica: »tryllelygte«,
										datidens lysbilledapparat; i orig. i ét ord. - elverskudt: fortryllet, som
										elverfolk gør det; de var naturvæsener, som lokkede
										mennesker. - Mare:
										overnaturligt væsen, der sætter sig på den sovendes bryst og
										giver ham mareridt. - Svibler: løg. - Calvin
											skriver: reformatoren Jean C. (1509-64) i Institutio religionis christianæ III
										kap. 23. Kirkefaderen Aurelius Augustinus levede 354-430.
										- »Alle vore Hovedhaar (...)
											Ikke en Spurv (...)«: Matt. 10,30 og 29.204 at have til den gamle Mand: udtryk
										af uvis oprindelse, flere gange brugt, se Paul V. Rubow: H.
										C. Andersens Eventyr, 2. udg. 1943,
										s. 209. - 25000 Rdlr.: fra
										1875 50.000 kr., nutidig realværdi er »nogle millioner« alt
										efter sammenligningsgrundlaget; A.s bo opgjordes i 1875 til
										et lidt større beløb. Han havde i øvrigt været en tålmodig,
										men aldrig særlig heldig lotterispiller.205 Condition: stilling. - Mormon: de første mormoner kom i
										1850 fra Utah til København, og menigheden stiftedes 15.9.
										s.å. De drev livlig missionsvirksomhed, og 1850-1917
										udvandrede 14.000 danske proselytter. Deres »Kongestad« er
										Salt Lake City.206 Almindelig Hospital: i Amaliegade,
										rummede 1768-1892 også en stor plejestiftelse for syge og
										fattige; i 1847 husede det 1233 tæt sammenhobede
										fattiglemmer og i sygeafdelingen c. 400 patienter.
										- luslidt: luvslidt.
										- svindel: svimmel.207 Aristophanes: c. 450-c. 385 f.Kr.,
										forfattede c. 50 komedier, heriblandt Plutos; P. er rigdommens gud. - »das ist das Loos ...«: »det er det
										skønnes skæbne her på jorden«, efter dramaet Wallensteins Tod (1799) v. 3180 af
										Fr. v. Schiller. - Camoens: Portugals største digter Luiz Vaz de Camõens
										(1525-80) var som ældre hjemsøgt af modgang og sygdom, og
										efter sagnet sultede han ihjel. Omtalt i »Ærens Tornevei«,
											Ev, IV 60, og i A.s
										rejseskildring »Et Besøg i Portugal 1866«, udg. af Poul
										Høybye 1968; forberedes til udg. i denne serie i et bind Rejseskitser 1826-1872 m.m.
										- Specie(s): speciedaler,
										værdi 2 rigsdaler. - Delicatessen: finheden. - skvadronerede: pralede, brovtede.208 Cholera: 12.6.1853 udbrød den store
										koleraepidemi i København, som indtil 1.10. krævede 4737
										dødsofre; af skræk for epidemien boede A. hos Michael
										Drewsen i Silkeborg. - Bissens
											(...) Landsoldat: H.V. Bissen (1798-1868) ogJ.A.
										Jerichau opfordredes i februar 1850 til at give udkast til
										et sejrsmonument for Fredericiaslaget. Bissens udkast
										udstilledes s.å., og bronzestatuen afsløredes i Fredericia
										6.7.1858. - Sonnes (...)
											Bataillestykker: Jørgen Sonne (1801-90) er bl.a.
										kendt for slagmalerier, således af Slaget ved Isted, 1850.
										- Elisabeth Jerichaus
										Danmark: et meget populært billede udført af J.A.J.s
										polskfødte hustru Elisabeth Jerichau-Baumann (1819-81), nu
										på Glyptoteket. - Som i Ægypten
											paa een Nat: 2. Mos. 12,29.209 Arveprindsen og hans Gemalinde:
										Frederik VIIs farbror arveprins Ferdinand (1792-1863), 1829
										g.m. Frederik VIs ældste datter Caroline (1793-1881).
										- en ung kjøbenhavnsk
										Pige: forfatterinden og filantropen Ilia Fibiger
										(1817-67), datter af oberst Adolph F. (1791-1851).
										»Hospitalet« er Det kgl. Frederiks Hospital, hvor hun havde
										meldt  sig
										frivilligt ved koleraens udbrud og senere blev overvågekone,
										men fra 1860 plejemor ved Lægeforeningens Boliger på
										Østerbro, hvor hun plejede hjælpeløse spædbørn, seks ad
										gangen. Hendes søster Mathilde F. (1830-72) vakte umådelig
										opsigt ved sine 12 Breve fra Clara
											Raphael (1851), et af de første indlæg for
										kvindesagen i Danmark; de er s.m. hendes fortælling Minona (1854) udg. i DK af Lise
										Busk-Jensen 1994. - »Barmhjertig Søster«: nonneorden for syge- og
										fattigpleje, stiftet privat, men fra 1668 med kirkelig
										status.210 Boccaccio(s): rammen om den ital.
										digter Giovanni B.s (1313-75) novellesamling // Decamerone er skildringen af ti
										unge, som under pesten i Firenze 1348 har søgt ophold på et
										landslot og fordriver tiden med at fortælle hinanden 10x10
										historier. Ud over folkebogsudgaver af Griseldis-historien
										og et bind 1805 udkom værket på da. først 1873. -
											Thucydides: gr. historiker (c.
										460-400 f.Kr.), skildrer pesten i Athen 430 i 2. bog af sit
										værk om den peloponnesiske krig, den ital. digter Alessandro
										Manzoni (1785-1873) pesten i Milano 1630 i romanen De Trolovede (I promessi sposi,
										1825-27) og den eng. romanforfatter Sir Edward Bulwer
										(1803-73) pesten i Firenze 1348 i romanen Rienzi (1835). - Lindorm: kæmpestor menneskeædende drage eller
										slange.211 Daguerreotypen: se n.t.s. 80.212 Loupen: luppen. - Æolsharpe: se n.t.s. 34. -
											lydsnelk: hurtig som lyden
										(eller: med lydens hastighed). - sin Opdagelse: af elektromagnetismen
										1820, som banede vej for den elektriske telegraf.
										- Schimmelmann: Ernst S.
										(1747-1831), høje regeringsposter fra 1788; kunstnere og
										videnskabsmænd samledes i hans hjem, om sommeren Sølyst i
										Klampenborg, om vinteren palæet i Bredgade, det senere Odd
										Fellow Palæ, delvis nedbrændt 1993. - Brødrene Stolberg: de holstenske
										digtere grev Christian S. (1748-1821) og grev Fr. Leopold S.
										(1750-1819), begge i da. statstjeneste. - Klopstock: digteren Fr. Gottlieb K.
										(1724-1803) opholdt sig 1751-70 i København og oppebar til
										sin død en pension fra den danske stat; hans hovedværk var
										vers-eposet Messias. -
										Baggesen: digteren Jens B. (1764-1826).213 en Liszt, en Thalberg: den ungarske
										pianist og komponist Franz Liszt (1811-86) og den ty.
										pianist Sigismund Thalberg (1812-71), der gav koncerter
										rundt om i Europa fra hhv. 1839 og 1830: A. kendte begge,
										især Liszt, og begge er omtalt i En
											Digters Bazar, se R&R VI 10-13ff. og 353 med noter. -
											Dreyschock: den bøhmiske
										klavervirtuos Alex. D. (1818-69); A. havde truffet ham et
										par gange. - Dacapo:
										gentaget (alm. i to ord).214 hvor sundt og klart Ørsted havde viist
											dette: i Aanden i Naturen
										(1850), kapitlet »Overtro og Vantro i deres Forhold til
										Naturvidenskaben«; denne åbner digteren en »ny og rig, kun
										lidet benyttet digterisk Verden« (s. 101-104). -
											Digteren skal staae i
										Høidepunktet ...: beslægtede tanker i kapitlet
										»Poesiens Californien« (ISverrig, R&R VII s. 117ff.).
										- Rustkammer: rum eller
										bygning til krigsmateriel. - Noureddin: i Oehlenschlägers Aladdin og det tilgrundliggende eventyr er han
										Aladdins onde modpol.216 »hvor let og snart«: se s. 109 med
										note.218 »Døe, sove, muligt drømme«: se
										n.t.s. 6, selvmordsmonologen. - de Hensovede: udtrykket anvendes fx 1. Kor. 15,20,
										nu: de døde. - Pindar i sin
											anden olympiske Seiers-Hymne: deri skildrer Pindar
										(522-442 f.Kr.) både de usaliges og de saliges kår efter
										døden; de saliges ø nås ved sjælevandring. - Platons »Phædon«: dialogen Phaidon om Sokrates' sidste timer,
										til han tømmer giftbægeret.219 en Streng, der sprang: nytårsaften
										1845 tilbragte A. i Berlin hos veninden, sangerinden Jenny
										Lind (1820-87). En streng sprang på klaveret og viste sig at
										være et C, og A. blev forfærdet, fordi han straks tænkte på
										Jonas Collin (Dagbøger III 37, BJC I 281); samme motiv i »Kometen«,
											Ev. V 149. - Manden, der ikke kunde lade sig
											forskrække: et af brødrene Grimms eventyr:
										«Kongesønnen, der ikke var bange for noget«. - uendelige Føletraade: sml. s. 191 f.220 »O Ewigkeit, du Donnerwort«: »O
										evighed, du skræmmer mig, o, evigt, evigt er for længe«, fra
										»Betrachtung der Ewigkeit« af den holstenske barokdigter
										Johann Rist (1607-67), der var sognepræst i Wedel ved Elben
										og skrev 659 salmer. Donnerwort:
										frygtindgydende ord, »tordenord«.221 Fornuften i Fornuften (...) det
										Skjønne: H.C. Ørsteds indførsel 21.4. 1833 i A.s
										stambog, dvs. album, hvor man fik skrevet eller indklæbet
										hilsener, tegninger etc. fra venner og bekendte. Se Album I-V(facsimiler + to tekstbind) udg. af Kåre Olsen, Helga
										Vang Lauridsen og Kirsten Weber, 1980, facs. s. 107,
										tekstudg. I s. 351. A. havde ét stort og flere mindre album.
										Se også MLE I 128 og n.t.s. 103.
										- de betroede Penge:
										lignelsen om de to tjenere, der henholdsvis brugte og ikke
										brugte de betroede talenter, Matt. 25.222 Hvo, som søger, skal finde!: Matt.
										7,7.223 »Hvem Herren elsker (...) leve i«:
										ikke ordret skriftsted, men se fx SI. 23,6, 61,7 og 91,16.
										- Skov-Auction: Drewsen
										nr. 33/SGr 74. Det forfaldne træ, Ma-Krokone, skulle
										bortauktioneres. Bønderne bad forgæves om at beholde det mod
										at betale brændsels værdien.224 en stor, ny Bro: opført 1834.
										- Centner(s): 100 pund å
										966 g. - Karyatide:
										kvindefigur som søjle under tag. - Herskabs-Vaaning: Michael Drewsens
										store villa fra 1847-48.225 »Bowling-greens«: græsplæner,
										specielt til kuglespil. - et
											lille Dampskib: A. så 18.8.1853 det første lille
										dampskib, der kom sejlende fra Randers til Silkeborg.Efterskrift234 1) Sml. E. Dal i kongresberetningen Andersen og verden 1993, 444.236 2) Sml. M. Brøndsted: »Kunstnerens anfægtelser« (Anderseniana 1968, 228).237 3) Se note til s. 105.240 4) H.C. Andersen og Henriette Wulff. En
											brevveksling. Ved H. TopsøeJensen. II 1959, 250. H.
										Topsøe-Jensen i Fund og Forskning IX
										167.241 5) Sml. E. Bredsdorff i Anderseniana
										1981, 248.6) Topsøe-Jensen a. st. 155. I Jul. Clausens udgave H.C. Andersens Optegnelsesbog 1926
										er det pågældende stykke udeladt.7) BFN 637. J. de Mylius: Hr. Digter Andersen 1995, 239.
										Senere udg. ved E. Dal i DK 2002 (Rejseskitser 1826-1872).8) Se note til s. 39.242 9) Brev til Bournonville 7.8.1857, sml. H.St. Holbeck: H.C. Andersens Religion 1947, 51.
										Udtog af Cl. Petersens og andre anmeldelser i Cai M. Woel:
											H. C. Andersens Liv og Digtning
										II 1950, 397ff.10) H.C. Andersens almanakker 1990,
										24 (for 6.9.1838), sml. Kun en
											Spillemand, DKs udg. s. 291.11) 1857 III 97ff., optrykt i Dansk
											litterær kritik, en antologi ved J. Elbek 1964,
										173-79.243 12) Dansk litterær kritik 138.13) Ev. 1990 VI 17, VII 216.14) H.C. Andersens Breve til Carl B.
										Lorck. Ved H. Topsøe-Jensen. Fynske
											Studier VIII, 1969; se reg. s. 401.15) Dagbøger IV for 27.-28.6.1857; se
										også Elias Bredsdorff: H.C. Andersen og
											Charles Dickens, 1951.16) H.C. Andersen og Horace E. Scudder. En
											Brevveksling. Udg. af Jean Hersholt, 1948, s. 121,
										brev fra 14.11.1871.Indhold af første DeelI. Den gamle Præst, »Generalens Broder« og flere mærkelige
										Personer 11.II. Rundetaarn20.III. Præstegaarden paa Heden, Musikant-Grethe28.IV. Lappeskrædderen35.V. Besøg hos Musikant-Grethe.
										Niels skal studere 44.VI. Paa Andejagten. »At blive Student.« 51.VII. Madam Jensen. Moer Børre. »High life« paa anden Sal59.VIII. Familien Arons.
										»Solon-Diogenes.« Udenlandsreisen67.IX. Den nye Montanus 78.X. Idiotbarnet. »Bareske Alako«85.XI. Ufred i Hjemmet. Silkeborg
										bygges 99.Indhold af anden Deel.I. Brevet. Kammerherrens Hund. Hr. Svane109.II. »Genie og blind Alarm« 117.III. Saaledes var nu Niels Bryde127.IV. Goethes Faust. Esther132.V. Ingen Christen144.VI. Julius Arons149.VII. Paa Valpladsen 158.Indhold af tredie Deel.I. Krigens Tid. Lille Karen167.II. Soldatens Hjemkomst. Tro og Viden 179.III. Mere om Esther og en gammel
										Bekjendt. Selvprøvelse 189.IV. Hr. Svane198.V. Hvorledes det gik Hr. Svane,
										Madam Jensen og Hr. Meibum204.VI. Cholera208.VII. Udødelighed216.VIII. Det sidste Møde med Tatersken 223.IX. Den nye Aladdin227.Indhold»At være eller ikke være«7EfterskriftI. Debatroman om livsanskuelsesproblemet233II. Tilblivelse. Kombinationen med Silkeborg240III. Modtagelse242IV. Tekstforhold244V. Litteraturhenvisninger246Noter249Noter til Efterskrift279