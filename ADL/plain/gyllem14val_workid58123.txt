To Tidsaldre NovelleTo Tidsaldre udkom 1845, kostede i papbind 2
								rigsdaler og omfatter X + 285 + [1]s.I. To Tidsaldre. Novelle. II blank. III gengivet omstående. IV blank V-VIII Forfatteren til Læseren. IX Indhold.Første Deel: Revolutionstiden... Side 1. Anden Deel: Nutiden...
							Side 175.X blank. 1-285 tekst, deltitlers, 1 og
								175. 286 blank.Forfatteren til Læseren.Den lille Bog, som her vover sig ud i Verden, troer Forfatteren at burde
							ledsage med nogle faa Bemærkninger.Man seer undertiden, at Forældre give deres Børn et Døbenavn, der vækker
							Forventninger, som Børnene ved deres sildigere Indtrædelse i Verden ikke
							formaae at fyldestgjøre, og som derfor kun bliver dem en Anstødssteen
							mere paa deres Livsbane. Jeg kunde maaskee befrygte en lignende Skjæbne
							for nærværende Novelle, hvis Titel og Begyndelse kan vække Formodning om
							en politisk og historisk Tendens; men en saadan har Forfatteren hverken
							havt Evne eller Villie til at give den.Den Gjenstand, jeg har villet behandle, er ikke de store Begivenheder,
							der saa voldsomt rystede Slutningen af det forrige Aarhundrede, og som
							endnu forurolige vore Dage, ikke hiint rasende Uveirs Gjenskin i vort
							Fædreland, heller ikke den kolde og taagede Luft, som det har efterladt
							sig, men kun hvad jeg vilde kalde den huuslige Reflex deraf, den
							Virkning, som det har udøvet i Familielivet, i de private Forhold, i de
							Enkeltes Meninger og Anskuelser, en Indflydelse, hvoraf Enhver, bevidst
							eller ubevidst, er bleven berørt.Prosper Mérimée, Perlen i Frankrigs nuværende
							skjønne Litteratur, siger i Fortalen til sin Chronique du temps de Charles IX:»Det er curiøst, synes mig, at sammenligne hine Tiders Sæder med vore, og
							i disse sidste at lægge Mærke til, hvorledes de energiske Lidenskaber
							ere aftagne, til Bedste for vor Rolighed og maaskee for vor Lykke. Det
							Spørgsmaal staaer tilbage, om vi ere bedre end vore Forfædre, og det er
							ikke let at svare derpaa, thi i de forskjellige Tidsaldre ere Meningerne
							meget afvigende i Bedømmelsen af de samme Handlinger. Saaledes seer man,
							at i Aarene 1500 opvakte et Mord eller en Forgiftelse ikke den samme
							Rædsel som i vore Dage. En Adelsmand dræbte sin Fiende ved et Forræderi;
							Morderen bad om Naade, erholdt den, og viste sig igjen ved Hoffet, uden
							at det faldt Nogen ind at see suurt til ham. Undertiden endog, dersom
							Mordet var fremkaldt af retmæssig Hævn, talte man om Gjerningsmanden,
							som man  nuomstunder taler om
							en Mand af Ære, naar han, haardt fornærmet af en lumpen Person, dræber
							denne i en Duel.«Disse Yttringer om Nutidens Forhold til en saa fjern Tidsalder synes mig
							at være endnu anvendelige, naar Talen er om meget nærmere Perioder af
							verdenshistorisk Betydning. Det slaaer neppe feil, at en stor Forandring
							i vore Sæder og Meninger er foregaaet i de sidste 50 til 60 Aar, skjøndt
							det paa den anden Side synes, som om det Samme dog bestandig gjentog sig
							i en forandret Form. F. Ex. en gift Kone, som var almindeligen anseet
							for at have en begunstiget Elsker, vilde ikke derfor været mindre vel
							antagen i hiin Tids gode Selskab, forudsat, at hun iøvrigt opfyldte dets
							Fordringer, og følgelig bevarede et fuldkomment Decorum; hvorimod en
							Kone, der ikke kunde beskyldes for noget utilladeligt Forhold, men som
							ikke undsaae sig ved at tale med Ringeagt om sin Ægtemand eller at
							indlade sig i Ordstrid med unge Herrer om deres hemmelige
							Elskovs-Eventyr, vilde været udelukket af de dannede Kredse,
							som en for disse upassende Person. Nutildags finder saa omtrent det
							Omvendte Sted. Fremdeles: Dersom i hiin Tid en Mand vovede i et Selskab
							med Damer at indblande dristige, ja næsten tvetydige Hentydninger i sin
							Tale, da fandt han lettelig Tilgivelse, ja endog Bifald, saafremt kun
							hans Yttringer vare indklædte i Vittighedens eller Galanteriets
							epigrammatiske Form, hvorimod selv disse Fortrin nuomstunder ikke vilde
							redde ham fra et almindeligt Mishag. Men dersom Nogen for et halvt
							Seculum siden havde tilladt sig den hensynsløse, ubeskedne og raae Tone,
							der nu finder Indgang som en fri Anskuelse af Livet, som en oplyst
							Foragt for forældede Former, da vilde Intet have fritaget ham fra at
							blive udstødt af det gode Selskab, som et Menneske uden Opdragelse. En
							Elsker i det forrige Aarhundrede tog kun lidet Hensyn til de ydre
							Forhold, hvilke han ansaae for underordnede Kjærlighedens alt
							overveiende Magt. Derimod i vore Dage vil en Elsker betragte de ydre
							Forholds Magt som overveiende, og lade sin Kjærlighed være dem
							underordnet. Begge kunne de ad disse forskjellige Veie fordærve Livet
							for dem selv og den Elskede, og Begge kunne de ikke desmindre være
							gjennemtrængte af sand og inderlig Kjærlighed, ja endog have et
							ridderligt Sindelag.Denne Tidsaandens Magt over Individernes inderligste Følelser, over deres
							ganske private Forhold og deres Domme om dem selv og Andre, den
							skjærende Modsætning, hvori de selvsamme  menneskelige Lidenskaber, Dyder og Svagheder
							fremtræde i de forskjellige Tider, Dette er hvad jeg har ønsket at
							skildre, saaledes som det efter min egen og Andres Erfaring har
							fremstilt sig for mig. Men herved maa ikke tabes af Sigte, at Novellen
							har sine Indskrænkninger, at den forholder sig til Romanen som
							Genrestykket til Historiemaleriet. Og i denne Anledning maa det være mig
							tilladt at gjentage følgende, for længe siden udtalte Ord: »Jeg indseer
							vel, at der gives mere ophøiede Emner, men det forekommer mig, som om
							disse let kunde føre udenfor Novellens Grændser; og ialfald drømmer jeg
							ikke om at kunne flyve som Ørnen til de Regioner, hvorhen det ubevæbnede
							Øie ikke kan følge; men Forfatteren til en Hverdags-Historie
							bygger som Svalen paa Menneskenes Huse, og istemmer der sin
							fordringsløse Sang.«*Og hermed anbefaler jeg efterstaaende fordringsløse Fortælling til den
							velvillige Modtagelse, som er bleven de fleste af dens ældre Søskende
							tildeel.* Kjøbenhavns flyvende Post, Interimsblade, Nr. 31. (I Aaret
						1834.)Første Deel. Revolutionstiden.Det var i det sidste Decennium af det forrige Aarhundrede, i den franske
							Revolutions blodigste Periode, at den nyskabte Republik sendte en
							Legation til Danmark, for af dette neutrale Land at forskaffe sig ad den
							diplomatiske Vei den Anerkjendelse, som dens seirrige Vaaben lovede den
							i de krigførende Stater. Grev A.P. Bemstorf, med
							kraftig Arm fredende sit ædle Værk, at bevare Danmark som en blomstrende
							Oase midt i Krigens stormfulde Ørken, tilsidesatte sine individuelle
							Anskuelser om en Tingenes Orden, som den da herskende i Frankrig; han
							modtog disse Fremmede med Velvillie, og stræbte at forene Frankrigs
							Ønsker med Nordens Interesser. Foruden den egenlige Legation sendte
							Republiken desuden tre saakaldte Commissairer, hvis Hverv efter
							Forlydende bestod i at gjøre Opkjøb af Korn varer for at forsyne de
							franske Armeer; men blandt disse Mænd havde, som det syntes, idetmindste
							Een af dem ogsaa diplomatiske Ærinder. Enkelte andre Landsmænd ankom i
							deres Følge, flere fulgte af og til, deels som Afsendte, deels som
							Reisende, og saavel paa offentlige Steder som paa Gaden saae man dem
							jævnligen, ofte i en temmelig talrig Klynge, der altid vakte
							Opmærksomhed Den franske Revolution havde til den Grad grebet alle
							Gemytter, at neppe Nogen, af hvilkensomhelst Alder, Kjøn eller Stand,
							mødte disse Franskmænd med deres trefarvede Cocarder, uden at fæste et
							velvilligt eller hadefuldt Blik paa dem, og saa bramfrit og beskedent
							som de end gik frem, saa stod Massen dog stille paa Gader og Stræder og
							saae efter dem, som de havde været Folk fra Maanen; og den hæftige, ofte
							til Splid udartende Ordstrid, som i de fleste Kredse var opstaaet om de
							store Spørgsmaal, som i hiint Øieblik bevægede den dannede Deel af
							Menneskeslægten, syntes ved Synet af disse Republicanere at hente nyt
							Næringsstof.Det er bekjendt, at den Tids Franskmænd i Almindelighed udmærkede sig ved
							god Tone, ved Lethed og Gratie i Omgang. De her omtalte retfærdiggjorde
							ved enhver Leilighed dette Omdømme, og De iblandt dem, som man kunde
							kalde Anførerne for denne lille Trop,  vare ikke blot elskværdige Mennesker, men
							talentfulde Videnskabsmænd De bleve snart søgte og indførte i de
							forskjelligste Selskabskredse; alle litterære Notabiliteter og Kunstnere
							sluttede sig til dem af naturlig Sympathie, og vor - i denne
							Periode - glimrende og gjæstfrie Handelsstand modtog dem med
							aabne Arme.I de noksom bekjendte rige Huse, hvor Fremmede fra alle Lande fandt en
							festlig Modtagelse, traf de sammen i et, om just ikke venskabeligt, saa
							dog af Gjæstevenskab og den gode Tone beskyttet Møde med Diplomater fra
							de Frankrig fiendtlige Magter. Deres Forretninger bragte dem desuden i
							Berøring med adskillige Handelshuse, ogsaa af anden Rang. I et af disse,
							i en formuende Kjøbmandsfamilie, der hidtil kun havde nydt sin Velstand
							i en temmelig indskrænket Sphære, var det mærkeligt, hvilket nyt Liv,
							hvilke nye Sædvaner og nye Anskuelser der med disse Fremmede lidt efter
							lidt vare indtraadt i Huset.En Søndag sad denne Familie, efter endt Middagsspiisning, omkring
							Kaffebordet. Foruden Grosserer Valler, en Mand i
							sine bedste Aar, hans endnu unge, smukke Kone og hans endnu smukkere,
							meget unge Søsterdatter, vare endnu tre af Husets næsten daglige Gjæster
							tilstede: nemlig Grossererens Broder Justitsraad Valler, kongelig Embedsmand, dennes Søn Ferdinand, en juridisk Student, og
							Høiesterets-Advocat Dalund, en Mand
							med et klogt, høist interessant Physionomie. Disse sex Personer sadde
							ganske tause, som om de hver især vare fordybede i deres egne Tanker.
							Huusfruen, beskjæftiget med Kaffens Tillavning; lod imidlertid ligesom
							stjaalne Blikke glide hen over det lille Selskab, medens hendes milde
							Øine med et besynderligt melancholsk Udtryk især fæstede sig paa
							Advocaten, der paa sin Side besvarede disse Blikke med en Blanding af
							Ømhed og Fortrydelighed. Tjeneren gik om med en Presenteerbakke med
							Kaffekopper og bød dem til de i en Kreds siddende Herrer. Justitsraaden
							tog en, idet han sagde: Naa i Guds Navn! Det er da ogsaa af vore nye
							Moder! I forrige gode Tider saa kom I Sukker og Fløde i Kopperne, nu
							skal man selv have Uleilighed Dengang fik man da ogsaa Koppen ordenlig
							fuld, men det forstaaer sig, det var da rigtignok Kaffe, ikke Extract,
							som denne sorte Mixtur, der kan slaae Hjertet itu paa et Menneske. Maa
							jeg bede om min Kop fuld af Vand, tilføiede han. Madame Valler rakte
							efter den og sagde venligt: Tilgiv, kjære Svoger! En anden Gang skal jeg
							erindre, hvorledes De ønsker det.Hun bragte ham selv Koppen og tilføiede: Jeg frygter, at jeg idag i alle
							Maader er uheldig i at træffe Deres Smag, thi jeg bemærkede ved Bordet,
							at De neppe smagte paa Maden.Kjære Svigerinde, svarede Justitsraaden forbindtligt, idet han kyssede
							hendes lille fine Haand: Deres Kjøkken var idag, som altid,
							fortræffeligt, men jeg havde tabt min Appetit, fordi vi saalænge havde
							ventet paa vor Middagsmad De veed nok, at i de forrige gode Tider spiste
							vi til Middag Kl. 2 i det sildigste, istedenfor at vi nu her i Huset,
							efter de nye franske Moder, først gaae tilbords Kl. 3 og derover.- Det gjør mig ondt, kjære Svoger! men Valler har ønsket denne
							Forandring. Det er nu blevet almindeligt at spise sildigere, og Vallers
							Forretninger i den senere Tid.....- Ja og hans Omgangsvenner i den senere Tid, og den usalige
							senere Tids forbandede franske Moder, ifølge hvilke De f Ex. ikke engang
							tør kalde Deres Mand, som tilforn, »min Mand,« eller »Peter,« som han er
							kaldt i Daaben, men titulerer ham med hans Familienavn »Valler«. De
							skulde hellere sige »Hr. Valler.«Den vakkre Kone taug, og da Grossereren, som imidlertid sagte havde
							underholdt sig med Advocaten, nærmede sig til dem, gik hun stille
							tilbage til sin Plads.- Hvad Fanden er det? sagde Grossereren leende: jeg troer, du
							skjænder paa min Kone, du er jo rigtig bleven vranten og vanskelig før
							Tiden.- Det kan vel være, det kommer af Tidens Vanskeligheder.- Aa hvad! Tiden! Det er netop gode Tider, vi leve i, Tider for
							de retskafne Folk, men ikke for Konger, Adel og Præster. Nu er Touren
							til Folkets Kjerne. Vi skulde takke Vorherre, ifald han ellers er
							tilstede.- Naa det er en net Tale!- Hør! nu vil vi ikke disputere mere for idag. Vær nu rimelig!
							Kom nu i vort Selskab imorgen. Vi vil da ret slaae os løs, Intet skal
							mangle. Vi vil have en glad Dag med vore brave franske Venner.- Ja de brave franske Penge, som du fortjener ved at handle med
							dem, de faae dig til at glemme, at det er Kongemordere, blodige Rovdyr,
							som du indbyder til dit BordHvad for Noget! udbrød Grossereren opbragt: Penge, siger du, skulde
							bevæge mig! mig, som er den varmeste Frihedsmand, som vilde give Liv og
							Blod for Robespierre!De andre Herrer nærmede sig, og Advocaten sagde: Nei, han har udgydt
							altfor meget ædelt Blod, til at nogen brav Mand skulde give mindste
							Draabe for hans Skyld.Bravo, fornuftige Mand! raabte Justitsraaden: Ja, De holder med mig, der
							daglig siger, at den franske Revolution er udgaaet fra det dybeste
							Helvede.- Nei, Hr. Justitsraad! langt fra! Jeg anseer den franske
							Revolution for et Tordenveir, der har klaret de tykke Dunster, som
							Aarhundreder havde samlet paa Menneskelivets Horizont. Et rædsomt Uveir,
							hvor det raser, men velgjørende i dets Virkninger; en Lynildstraale, der
							har knuust saamangen trykkende Lænke; en Omvæltning, der var nødvendig
							til Menneskeslægtens Fremgang, og følgelig ikke et Værk af enkelte
							Mennesker, men en høiere Nødvendighed i Skjæbnens Haand, eller i
							Forsynets - om De hellere vil have det saaledes.Nu, sagde Grossereren, nu er Touren til mig at raabe: Bravo, fornuftige
							Mand!Ak! sagde Advocaten, og trak paa Skulderen: Jeg frygter, at det gaaer mig
							som Girondisterne, jeg bliver Uven med begge Partier, thi jeg maae
							tilstaae, at naar jeg tænker paa de Grusomheder, de al menneskelig
							Følelse oprørende Afskyeligheder, som under Lovlighedens Navn foregaae i
							det ulykkelige Frankrig, saa forekommer det mig jo rigtignok mangen
							Gang, som om onde Magter huserede og rasede i det skjønne Land.Ja ja! udbrød Justitsraaden, det er fortjent Straf over det ryggesløse
							Land Lad Frihedsmændene nu kun prøve, hvad det vil sige at slippe den
							store Masse løs, ligesom et Kobbel vilde Blodhunde. Jeg skjærer nu alle
							Franskmænd over een Kam, jeg vilde ønske, de havde Alle eet Hoved, og at
							Satan, deres rette Fyrste, byggede en Guillotine saa stor, at den Hals,
							Hovedet hængte ved, kunde kappes saa tilgavns, at det onde Blod flød
							lige ned til Øresund, saa skulde jeg staae paa Toldboden og fryde mine
							Øine ved de røde Bølger.Grossereren raabte hæftigt: Det er infame Ord, du siger. Den store Masse
							er vel frygtelig i sin Hævn, men det er ogsaa den, som har taalt og
							liidt, og som nu øver RetfærdighedRetfærdighed? spurgte Advocaten: Ja saaledes øve ogsaa de vilde
							Naturkræfter Retfærdighed, naar de ødelægge Lande og Mennesker. De ere
							villieløse, og det er Pøblen ogsaa; men der udgaaer jo undertiden en
							fornyet Frugtbarhed af den vulkanske Jordbund, og jeg  haaber ogsaa, at der af alt Dette
							skal udgaae et stort Gode for Verden, og vi kunne jo allerede ikke
							nægte, at meer end eet trykkende Kors er lettet fra Menneskehedens
							Skuldre ved den franske Revolution og de liberale Grundsætninger, der
							allerede fra den americanske Krigs Tider have faaet Indpas i alle
							civiliserede Lande. For Ex. det huuslige Despotie, maaskee det
							utaaleligste af alle, og hvorunder Børn og Tjenestefolk i de fleste
							Familier sukkede. Men naar man nu derimod paastaaer, at Familiebaandet
							er løsnet ved Frankrigs Exempel, saa gjør man dette Land Uret, thi de
							Franske ere almindeligviis gode Sønner og Brødre. Som sagt, jeg vil
							haabe paa det Gode, som skal opstaae af den nærværende Forvirring.- Ja naar det Gode engang kommer, saa kan det vel ogsaa være
							tidsnok at drikke Duus med Skarpretteren, som man siger. Grossereren
							raabte: Hvad mener du?- Jeg mener, at disse hersens Franskmænd, som du gjør saameget
							af - for din Negoties og Fordeels Skyld, det kan ikke hjelpe,
							du siger mig imod - disse Folk ere, reent ud sagt, Mordere.
							Deres Minister - som han kaldes - denne Citoyen Grouvelle, har han ikke læst Dødsdommen
							op for sin ulykkelige Konge?Grossereren vendte sig fortørnet bort, og med de Ord: »Jeg gider ikke
							engang svare dig,« satte han sig hen i en Krog og tog en Bog, som han
							bladede i.Ferdinand vovede nu at give sin Skjærv med i Laget, og sagde med beskeden
							Stemme: Kjære Fader! Citoyen Grouvelle var
							Secretair i National-Conventet; det var hans Embedspligt at
							oplæse Dommen for enhver Domfældt.- Begynder du nu med? Dig skal jeg rigtig nok bede ....Advocaten afbrød ham: Tilgiv, Hr. Justitsraad! Hvad Deres Søn sagde, er
							jo ganske sandt. Og jeg vil endnu tilføie, at uagtet mit Bekjendtskab
							med denne franske Minister ikke er gammelt, saa maatte jeg meget bedrage
							mig, om ikke denne godmodige, fine, særdeles dannede Mand har under
							Udøvelsen af denne Embedspligt følt sig overmaade ulykkelig.Ja visselig, udbrød Madame Valler: Jeg synes, at jeg kan see hans Læber
							skjælve under denne Læsning.Det vil jeg aldrig haabe, raabte Grossereren fra sin Krog: En saadan
							Svaghed vil jeg ikke tiltroe ham.Idetmindste, sagde Ferdinand, vil jeg for min Deel haabe, at han  har havt samme Følelse ved
							at læse Dødsdommen op for enhver anden politisk Forbryder, selv den
							ringeste.Er du gal! sagde Justitsraaden: Der var da en Fandens Forskjel.Ja, det var der visselig, svarede Advocaten, men om disse Ting ville vi
							nu ikke igjen begynde at stride. Gud veed, hvor utallige Gange de ere
							blevne plaiderede pro et contra imellem os og
							over den hele Verden, men Saameget er vist, at de herværende Franskmænd,
							idetmindste de, vi omgaaes, ere saa langt fra at have Deel i deres
							nuværende Regjerings blodige Handlinger, at de nok tvertimod have grebet
							Leiligheden for at fjerne dem fra de Forfølgelser, som truede ogsaa dem.Det er Bagtalelse! udbrød Grossereren: De ere ægte Republicanere,
							Robespierres Venner og Forbundne.- Jeg vil ikke sige Dem imod, men kunde dog fortælle Dem Et og
							Andet, om jeg ikke mærkede, at det nedsætter et Menneske i Deres Tanker,
							at han vil undgaae at lade sig slagte som et umælende Dyr.Ferdinand sagde: Jeg kan dog ikke ganske fornægte den Mening, at det har
							noget vist Uædelt, om jeg tør sige det, at forlade sit Land i Nøden. Om
							man saae sin Fødeby beleiret og brændende, vilde man da blive udenfor
							den? Vilde man ikke styrte sig i Flammerne hellere end redde sin egen
							usle Person? Skulde man forlade sin Ven i Nøden?Ja, svarede Advocaten: dersom min Ven var gaaet fra Forstanden og vilde
							dræbe mig, saa gik jeg rigtig afveien for ham.Nei, nei, sagde Grossereren: Alt Dette er vist ikke Tilfældet med vore
							franske Venner; tvertimod, jeg var forleden tilstede, da En af vore
							berømte Frihedsmænd i deres Nærværelse sagde om Grouvelle, at han ikke
							besad nok Energie, at han ikke værdigt nok repræsenterede Republiken, og
							de af hans Landsmænd, som vare tilstede, taug stille eller indrømmede
							Sandheden.Hm! sagde Advocaten: Saameget vil jeg idetmindste paastaae, at om det
							ikke egenlig strengt kan siges, at han repræsenterer Republiken, saa
							repræsenterer han værdigen den franske Nation fra dens elskværdige Side,
							at vi skulde være Republiken Tak skyldig, at den har sendt os en Mand af
							dette Slags, og ikke En fra dens vilde Centrum.Ferdinand sagde: Jeg vil ikke forsvare alle denne strenge Regjerings
							Handlinger, men kraftige Forholdsregler vare dog saa høist  nødvendige i dette arme Land,
							omspændt af Fiender udenfra og Forrædere i det Indre. Det er sagt, jeg
							troer af Grouvelle selv: »Man giver os Gift, og fordømmer os fordi vi
							tage Modgift.« O hvor maa det dog ikke opflamme ethvert friskt Hjerte at
							være Vidne til hvad dette Folk har liidt og handlet? Hvilket Skuespil er
							mere opløftende end at see et Folk, som kæmper for sin Frihed? Hvo kan i
							sådanne Øieblikke sætte Priis paa sit Liv? Lyksalig Den, der udgyder sin
							sidste Draabe Blod under den trefarvede Fane!Nei Dette er for Meget! udbrød Justitsraaden: At høre sin egen Søn tale
							saaledes!Han reiste sig med saadan Hæftighed, at han væltede sin Stol. Madame
							Valler greb hans Arm og førte ham ind i et tilstødende Værelse.
							Advocaten fulgte dem, Grossereren reiste sig, han nærmede sig Ferdinand,
							slog ham paa Skulderen og sagde: Du er en brav Dreng! Dig kunde der
							blive meget Bedre af end en Lovtrækker, der paa Befaling maa gjøre Hvidt
							til Sort og Sandhed til Løgn.- Ak, kjære Onkel! Gud give, at min Fader tænkte som De! Gud
							give,jeg turde kaste det syv Gange forbandede juridiske Nonsens paa
							Ilden og gribe ind i den levende Verdens raske Begivenheder og sætte
							Livet paa Spil for at vinde et virkeligt Liv!Ja, ja, udbrød Grossereren: Hvem veed hvad der kan skee, ogsaa hos os?
							Vor Tid kommer ogsaa nok!Claudine, Grossererens Søsterdatter, havde
							siddet stille ved sit Arbeide i en Vinduesfordybning, medens hun dog med
							spændt Opmærksomhed havde lyttet til det øvrige Selskabs Samtale. Hun
							nærmede sig nu og sagde til Ferdinand: Hør, er det sandt, hvad en af
							dine Venner har betroet mig, at du har skrevet nogle deilige Digte,
							meest om den franske Revolution, om Frankrigs Skjæbne fra ældre Dage, om
							dens fordums Helte, om Jeanne d'Arc?Tys! sagde Ferdinand, lad for Guds Skyld ikke min Fader høre det.- Men du vil dog læse dem for mig? Det maa du ikke nægte mig.
							Mit Hjerte slaaer af Henrykkelse, naar jeg hører eller læser skjønne,
							begeistrede Digte. Et Digt om Jeanne d'Arc! min
							egen Heltinde! O gid jeg, som hun, kunde gaae i Krig, bære Hjelm og
							Sværd, og følge en Frihedens Helt - dig for Exempel, tilføiede
							hun med sagte Stemme, medens et høi Purpurskjær farvede hendes Kinder.Grossereren slog sin Arm om hende: Du er en herlig Pige! det er ikke for
							Intet at du er min Søsterdatter, der flyder et ædelt Blod i  dine Aarer. Gud give, alle vore
							Qvinder lignede dig, saa stod det anderledes til med vort Land! Men du,
							Ferdinand! har du skrevet saa smukke Digte, hvorfor vil du da ikke give
							dem ud, men sætte dit Lys under en Skjeppe?- Gud bevares, kjære Onkel! Hvad vilde min Fader sige?- Naa! ja saa! saa er du jo ikke bedre end De, som du nylig
							dadlede, fordi de forlode deres Land i Nøden; saa vil du da ikke give
							din Skjærv til den gode Sag, af Frygt for at din Papa skal brumme i et
							Par Dage eller maaskee nægte dig Penge til din Skrædderregning? See,
							saadanne ere de, disse Frihedens unge Stridshelte!- Der er Noget i hvad De siger, kjære Onkel, men imidlertid ...
							en Faders Villie.-Passiar! Det er man nu kommen ud over. Disse Familiebaand! dem
							blæse vi af i vore oplyste Tider. Naar min Søn bliver stor, saa ere vi
							Kammerater, ifald vi kan enes, og kan vi ikke det, saa gaae vi hver sin
							Vei. Sin Frihed skal han have. Hvorfor seer du paa mig, Claudine?- Bliv ikke vred, bedste Onkel! men saa maa du forandre dig
							meget i den Henseende, til han bliver stor, thi nu er du saa streng imod
							ham, at Tante tidt har grædt derover, skjøndt hun kun er hans Stedmoder.-Aa hvad! Tante! hun er jo ligesom Gedske Klokkers, hun kan
							græde for et godt Ord, og hun hævler over den store Dreng, som om hun
							var hans egen Moder to Gange. Men farvel! jeg gaaer hen til de Franske,
							jeg har Noget af afgjøre med dem. Farvel, Ferdinand! Maa jeg ellers for
							tiende Gang bede dig om at slippe dit De. Naar
							vi sees igjen, saa siger du ikke andet end Du
							til din Onkel, ligesom Claudine; hende har jeg da faaet afvænt med de
							gammeldags Noder, som ikke passe til vore Tider ... Ja jeg veed nok, din
							Fader kan ikke lide, du siger Du til mig, men
							jeg kan ikke lide, du siger De, og det er mig det angaaer.Med disse Ord gik han ud af Døren. Da de to unge Mennesker nu bleve
							allene, sagde Ferdinand med høi Latter: »Gid jeg kunde bære Hjelm og
							Sværd og følge en Frihedshelt! dig for Exempel!« Mig! Jo jeg takker! I
							falske Fruentimmer! Jeg veed nok, hvem du mener.- Aa Snak! Hvem skulde jeg mene?- Skal jeg nævne hans Navn? Er den blotte Lyd dig en sød Musik?
							det er ogsaa et ret velklingende Navn, altid smukkere end Trois oeufs eller Deux
							sous eller deslige.- O Ferdinandjeg beder dig!- Naa Herregud! troer jeg ikke ordenlig, at Taarerne komme dig
							i Øinene. Det er min Tro alvorligt fat med dig. Naa, min søde Claudine!
							vær ikke vred! Du skal have en oprigtig Fortrolig, en sand og taus Postillon d'amour i mig. Jeg gaaer i Ilden for
							dig og den brave Lusard. Veed du vel, at jeg
							allerede har fattet det varmeste Venskab for denne kjække unge Mand, der
							har forladt Alt for at stride under Republikens Banner? Jeg siger det
							høit til hvem der vil høre det: Charles Lusard er et Naturens
							Mesterværk, mandig og klog, som han er skjøn. Han seer ud som en
							Fortidens Heros, som en Romer, og han har et Sindelag som en ægte Romer.
							Som Brutus, har han ikke betænkt sig paa at vælge mellem et Menneske og
							sit Fædreland.- Hvad mener du? Et Menneske?- Jo, seer du, han er af en meget fornem, adelig Slægt, men
							faderog moderløs, uden egen Formue. Hans rige Farbroder, der har
							opdraget ham, og hvis eneste Arving han var, emigrerede under
							Revolutionen og befalede ham at følge sig, eller at blive gjort arveløs
							og forskudt af sine Slægtninge, der alle ere Emigranter. Lusard valgte
							det Sidste og tog Tjeneste i Armeen som simpel soldat. Han har været med
							i Felttogene i Tydskland, opsvunget sig til Capitain og Adjutant hos
							General Custine, som han fulgte tilbage til Paris, da han blev anklaget.
							Men denne Generals sørgelige Skjæbne, som Lusard anseer for ufortjent,
							rystede ham i den Grad, at han blev syg, og da han endelig kom sig,
							søgte han Leilighed til at gjøre en kort Reise. Regjeringen sendte ham
							med Depecher til Kjøbenhavn. Imellem os sagt, saa griber han maaskee
							ogsaa Ledigheden til hemmelig at erfare Noget om den føromtalte
							Farbroder, der er bosat i Jylland, hvor han har kjøbt et Gods.- Men hvoraf veed du alt Dette om Lusard? Har han fortalt dig
							det?- Nei! men jeg har det af den lille Doctor Aubry, som er fulgt
							hertil med Commissairerne. Den Mand har en sjelden Aabenhjettighed; man
							skulde ikke troe, at han havde været en Geistlig, dersom man ikke saae
							Tonsuren, som han gaaer med den Dag idag.- Gaaer Lusard igjen til Armeen?- Ja det gjør han sikkert. Claudine! Du seer jo ganske bedrøvet
							ud Du vender dig fortrydelig fra mig. Hør nu, min bedste Veninde!
							hvorfor vil du forstille dig for mig, for din broderlige Ven? Jeg  priser dig høit, fordi du
							elsker Lusard; thi elske ham gjør du, og det var flaut, om du kunde
							omgaaes et saadant Menneske og være elsket af ham, uden at hænge ved ham
							med Sjæl og Hjerte. Tvivler du paa hans Kjærlighed? Jeg sværger dig til,
							at han er dødelig forelsket i dig. Han sagde det selv forleden til mig,
							da vi gik sammen herfra. Je suis fou de cet
							enfant, sagde han, og siden yttrede han med et veemodigt Alvor, at
							Kjærligheds Lykke var ikke for en stakkels Soldat, der ikke turde beile
							uden til Æren eller Døden. Men jeg svarede, at den Skjæbne, at være
							elsket af en Mand som ham, indeholdt allerede saamegen Lyksalighed og
							Ære, at Erindringen herom maatte være Nok til at udfylde Livet for et
							Fruentimmer, der forstod at elske og paaskjønne det Herlige, thi Faa
							have i deres trivielle Hverdagsliv en saadan Erindring at hæve sig vedClaudine taug, men hun var traadt ganske nær hen til Ferdinand. Hun holdt
							hans Haand fast i sine, uden selv ret at være sig det bevidst, og saae
							paa ham med Øine, der flammede som Stjerner.Nu kom de andre Tre ind fra det næste Værelse. Justitsraaden lavede sig
							til at gaae og sagde til Ferdinand: Følg med mig til min Svoger
							Commerceraadens, der ville vi blive iaften.Ferdinand trak paa Skuldrene. Ak, kjære Fader! Lad mig være fri for den
							Kjedsommelighed. Jeg har desuden lovet mig et andet Sted hen.- Der har vi det! Det er ogsaa en Frugt af vore oplyste Tider!
							Naar min salig Fader sagde til mig: »Gaa der eller der hen,« saa maatte
							jeg gaae, om jeg saa døde af Længsel efter at komme til et andet Sted.- Men var De glad og taknemmelig mod ham ved slige Leiligheder?- Nei for Satan! jeg var gal i Hovedet, det forstaaer sig, men
							i Tiden har man dog godt af Tvang og af Sorg i sin Ungdom. Ja gaa nu
							hvor Fanden du vil, og lad din gamle Fader traske allene.Ferdinand fulgte efter ham og sagde iforbigaaende til Claudine: See, nu
							maa jeg dog gaae med ham for det Første. Onkel maa sige hvad han vil,
							man kan ikke, saa gjerne man end vilde, gjøre sig ganske fri fra de
							indgroede Fordomme. Men ikke sandt? imorgen skal vi have Opreisning for
							mange Dages Fortræd?De gik nu, og Claudine listede sig op paa sit Værelse for i Eensomhed at
							nyde den salige Vished, hvormed Ferdinands Ord havde forjaget hendes
							hidtil nærede Tvivl.Imidlertid var Advocaten allene med Madame Valler nede i Værelserne. Han
							trykkede begge hendes Hænder til sine Læber og sagde: Farvel! jeg maa
							gaae, og som sædvanligt maa jeg trøste mig med et kort Øiebliks Lykke
							for mange Timers piinlige Tvang. Saadan er nu min Skjæbne i den senere
							Tid Nu farvel! tænk lidt venligt paa Deres stakkels Ven!- Ak Dalund! De bedrøver mig med Deres evige triste Miner og
							Ord Hvad skal jeg gjøre?- Ja, hvad skal jeg gjøre? Rive Deres
							altfor kjære Billede ud af mit Hjerte? Vil De have det?- Jeg behøver ikke at svare Dem. De kommer her dog imorgen?- Jeg faaer vel, thi skjøndt jeg veed, at det vil være mig
							smerteligt nok at see Dem i den berusende Atmosphære, som her bliver
							herskende omkring Dem, saa vil jeg dog hellere see og høre det med mine
							Sandser end gaae og forestille mig det i min Phantasie. Men lad mig
							gaae, inden jeg kommer til at sige flere Daarligheder.Med disse Ord trykkede han hendes Haand til sit Bryst og ilede bort. Med
							et dybt Suk saae hun efter ham, og blev staaende ubevægelig, som
							hensunken i dybe Tanker; men pludselig rev hun sig løs, kaldte paa sine
							Tjenestefolk og beskjæftigede sig ivrig med at give Befalinger og selv
							deeltage i huuslige Forberedelser til den kommende Dags festlige
							Selskab.Temmelig sildigt paa Aftenen, da Husets to Damer sad ene sammen, kom
							Grossereren hjem. Han saae fornøiet ud og trak en Pakke frem, som han
							lagde paa Bordet, idet han sagde: Hvad mener I vel, at jeg har til jer?
							Det er Stads, lige sporenstreichs kommet fra Paris, Foræringer fra vore
							franske Venner, som de sende ved mig, og som I kunne skifte imellem jer,
							som I ere Venner til.Claudine greb hurtigt Pakken og udbredte med høie Glædes-Udraab
							Baand, Silketørklæder og et guldfryndset Belte, Altsammen i glimrende
							fransk national Trefarve. Madame Valler betragtede disse Sager med stor
							Forlegenhed, medens Claudine holdt Stykke for Stykke op til sit Ansigt
							og skottede til Speilet.Naa, deel det nu med Claudine, sagde Grossereren: og naturligviis maae I
							pynte jer dermed imorgen.Med en vis Frygtsomhed svarede hans Kone: Nei kjære Valler! Jeg bærer
							sandelig ikke Noget af disse Ting. Denne tricolore Stads er det  upassende at forære os, uden
							at have spurgt os, om vi ville gaae dermed eller ikke.Hvad skal det sige? udbrød Grossereren med Vrede: Er du bange for
							Aristocraterne og skammer dig ved den gode Sag?- Nei, nei, men det gjør Opsigt at bære disse Farver. Alle see
							efter et Fruentimmer, som kommer anstigende med dem; og hvad har ogsaa
							en dansk Kone eller Pige med dem at skaffe? Hvorfor skal hun bære en
							politisk Farve? Hvad vedkommer Politiken vel hende?Grossereren slog Hænderne sammen. Har man hørt Magen! Skammer du dig ikke
							ved at tilstaae, at Verdens store Anliggender ere Noget, hvormed du
							Intet har at skaffe? At du er saa egoistisk eller saa eenfoldig, at kun
							du selv og dit Eget rører dig? See paa dette Pigebarn, der gjør dig
							tilskamme! Hun har Enthusiasme for det Store og Gode.Claudine kastede i Forskrækkelse Baand og alt det Øvrige fra sig, og krøb
							hen i en Krog, hvor hun stod ganske forbløffet.Madame Valler sagde koldt: Det være nu med min Egoisme og andre Lyder,
							som det vil. Lad mig blot være fri for denne franske Stads. Jeg lider
							godt de Franskmænd, som komme her, og skjøndt jeg ikke er deres Sprog
							ganske mægtig, saa seer jeg dem gjerne, men deres Foræringer vil jeg
							ikke bære.Grossereren slog i bordet: Men jeg vil, at du skal bære dem. Jeg er dog,
							mener jeg, Herre i mit Huus. Imorgen vil jeg see jer Begge med de
							Foræringer, som de høflige Franskmænd have været saa artige at sende
							jer. Jeg vilde ikke ønske, at de kunde være Vidner til denne Scene.Da vilde jeg ønske, sagde Madame Valler, at de
							høflige Franskmænd kunde være Vidner til denne Scene. Jeg har glædet mig
							over, at du siden dit Bekjendtskab med dem havde antaget en bedre Tone,
							men iaften er Naturen gaaet over Optugtelsen.Ja, ja! sagde Grossereren med en pludselig Sordine paa sin høirøstede
							Stemme: Ja det forstaaer sig ... Tiderne fordre jo en vis .... ja det
							forstaaer sig, imod en Dame ... Ja deel nu Pynten som I selv vil.... Jeg
							må ind paa Contoret.Han gik, og strax ilede Claudine hen til sin Tante, greb hendes Haand og
							sagde: O kjære Tante, vær ikke vred paa mig. Jeg kunde ikke lade være at
							glæde mig over disse Sager, som Onkel bragte. Det  faldt mig aldrig ind, at det kunde give
							Anledning til saadanne Ubehageligheder, eller at det var noget Ondt i at
							bære disse Farver.Madame Valler klappede hendes Kind og sagde venligt: Nei kjære Barn! Der
							er intet Ondt i Noget af hvad du siger eller tænker, men hvad disse
							saameget omtalte Farver angaaer, saa ønskede jeg dog, at du ikke vilde
							bære dem i Selskab eller andensteds end her hjemme. Imorgen kunne vi
							sagtens ikke uden Ubehageligheder undgaae at bære Noget deraf Jeg skal
							vel forstaae at anbringe Lidt af disse Baand, uden at det skal falde i
							Øinene. Denne Rulle Baand tager jeg. Al Resten er dit; men brug det, som
							jeg har sagt.Maa jeg have alt Dette? udbrød Claudine: Dette deilige Belte! dette
							Tørklæde, disse Baand! Altsammen? O Tak, bedste Tante! Du er saa god!
							Ak, jeg er saa lyksalig i dit Huus! Alle de deilige Fornøielser, som jeg
							alle mine Dage forgjæves har sukket efter: Baller, Comedier og saa meget
							Andet, det har jeg rigelig nydt hos dig, og endda opveier al den
							Herlighed endnu ikke de behagelige Selskaber herhjemme. Jeg græder mine
							Øine ud, naar jeg skal herfra, naar min Tante Malfred kommer hjem fra
							sin Reise til Efteraaret, og jeg skal til hende igjen. Hun er saa streng
							og urimelig.- Men kjære Claudine! du maa erindre hvad du dog skylder hende.
							Som et fader- og moderløst Barn kom du i hendes Huus. Hun har
							ladet dig oplære til en ualmindelig Fuldkommenhed. Kun faa Piger kunne
							rose sig af en saadan Opdragelse.- Men om du vidste, hvor lidt Glæde jeg dog har havt hos hende,
							hvor ofte hun har ladet mig høre, hvor Meget hun kostede paa min Lærdom,
							at jeg var en fattig, ubetydelig Pige, at jeg Intet maatte vente efter
							hendes Død, thi hun eiede Intet. Som om jeg tænkte paa Sligt! Og saa
							dertil den døde Eensomhed i Huset! Der sidde vi sammen de lange
							Vinteraftener uden at mæle jeg med mit Arbeide eller en Bog, hun med at
							lægge Kort op, eller med at falde isøvn over Aviserne. Saa sidder hun
							med sin Moppe i Skjødet, den snorker ganske vederstyggeligt, saa giver
							jeg den mangengang et lille Slag over dens dumme Snude, saa skriger det
							forkjælede Bæst, saa vaagner Tante og skjælder mig ud Jo det er
							rigtignok gode Aftener.- Men du kunde jo ogsaa lade være at slaae Hunden.- Ak nei! Det er min eneste Fornøielse. Men der er desuden
							tusinde andre Ting. Hver Time paa Dagen faaer jeg Skjænd for min  Letsindighed Al den Ulykke,
							som bliver opregnet baade i de tydske og danske Aviser, den skal jeg
							tage mig nær. Naar de i Frankrig guillotinere Konger og Prindser og
							andre mig ubekjendte Mennesker, saa skal jeg hyle og græde og forbande
							hele det franske Land Dengang brød jeg mig ikke stort om hendes Had til
							Republikanerne, men nu...Hun holdt pludselig inde, og da heldigviis Grossereren traadte ind, saa
							slap hun fra Eftersætningen i den sidste Mening af hendes Tale. Man gik
							til Aftenbordet. De to Ægtefolk syntes paa begge Sider at lide af en vis
							Forlegenhed Claudines lystige Nærværelse kom vel tilpas. Hendes Onkel
							underholdt sig spøgende med hende, og forsikkrede, at han ikke fattede,
							hvorledes han og hans Omgangscirkel skulde kunne undvære hendes
							oplivende Nærværelse.Den næste Dag samledes det bebudede Selskab, der, foruden de meget
							omtalte Udlændinge, hvis Antal netop i det Øieblik var forøget med nogle
							Gjennemreisende, bestod i Notabiliteter af Skribenter, Videnskabsmænd,
							Kunstnere og Andre af forskjellige Fag, men af samme politiske
							Troesbekjendelse. Madame Valler, der efter den Tids Mode bar et lidet,
							hvidt, med brogede Figurer gjennemvævet Florstørklæde slynget om sit
							blonde Haar, havde derimellem forstaaet at anbringe nogle tricolore
							Baand paa saa snedig en Maade, at man kun ved nærmere Beskuelse blev dem
							vaer. Grossereren var imidlertid ikke seen med at gjøre Vedkommende
							opmærksomme derpaa, og nu samledes Herrerne, baade danske og franske,
							omkring den smukke Kone og kappedes om at sige hende, hvad man den Tid
							kaldte smukke Ting. Den af de franske Commissairer, fra hvem disse
							Foræringer egenlig skrev sig, nærmede sig imidlertid beskeden og bad om
							Tilgivelse for sin Dristighed Af dette Slags Sager, sagde han, er Et og
							Andet blevet os sendt fra Paris. Vi viste dem til Hr. Valler, og vovede
							paa hans Ord at presentere dem for Damerne, mere som en Curiositet end
							som Noget vi haabede, at de vilde gjøre os den Ære at bære.Grossereren sagde, at den Talende yttrede sig som en Herre af l'anden régime og ikke som en Republicaner.I det Samme traadte Claudine ind, og alle Omstaaende standsede i deres
							Samtale ved Synet af hendes Skjønhed Det tricolore Tørklæde var bundet
							om hendes brune Haar, og dets høie Farver hævede paa en særegen Maade de
							dunkle Lokkers Glands, den sneehvide Pande  og de regelmæssige, sorte Øiebryn. Om sin
							hvide Kjole bar hun det trefarvede Belte, og da det var langt, var det
							snoet to Gange om Livet og knyttet i en Knude til den ene Side, hvorved
							hendes fine Taille viste sig mere til sin Fordeel, end den Tids Mode
							almindeligviis tillod det. Alle Herrer bragte deres Tribut af Beundring
							og Smiger. Een sagde, at hun saaledes udstyret kunne forestille
							Frihedsgudinden ved de republicanske Fester og begeistre Frihedens
							Forsvarere. Ministeren Grouvelle, hvis Styrke i epigrammatiske Svar og
							Impromtus maa være i frisk Minde hos de faa Nulevende, der have kjendt
							ham under hans Ophold her i Landet,* svarede med det ham eiendommelige
							fine Smiil: Vel vilde Mademoiselle Claudine som Frihedens Gudinde
							formaae at begeistre for Friheden, medens hun med det Samme berøvede
							Individerne den.Den unge Pige følte sig usigelig lykkelig ved al denne Hylding, og da man
							strax efter gik tilbords, fik hun sin Plads ved Siden af Lusard, der
							underholdt hende med alt det fine, gratiøse Galanterie, som * En lille Prøve paa dette hans Talent kunne vi ikke nægte os den
									Fornøielse her at afskrive efter Hukommelsen, saaledes som det i
									hiin Tid fandtes aftrykt med hosføiet Oversættelse i en lille
									dansk Digtsamling, der nu er forglemt indtil Navnet Dette
									virkelige Impromtu har sin Oprindelse fra en Spadseregang i en
									Have, hvorved en Dame bad Grouvelle sige hende en passende
									Inscription til en lille Statue, som der fandtes, og som
									forestillede et nøgent Barn med et Hjerte i Haanden, hvorpaa han
									øieblikkelig opgav hende følgende Linier:N'offrant qu'un coeur à la beauté,Nu comme la vérité,Sans armes comme l'innocence,Sans ailes comme la constance,Tel fut Vamour dans l'âge d'or,On ne le trouve plus, mats on le cherche
											encor.Dette lille Vers lyder i Rahbeks Oversættelse saaledes:Som Sandhed nøgen, han kun Hjertet Skjønhed bringer,Som Uskyld vaabenløs, som Troskab uden Vinger,Saa, Elskov, var i gyldne Alder du,Man finder dig ei meer, men søger dig endnu. tiltrods for Republiken
							endnu stedse erindrede om Ludvig den Fjortendes ridderlige Tone mod
							Damer, og som har sit rette Hjem i Sprogets svævende Nuancer. Med dette
							forføreriske Element forenede Lusard et vist melancholsk Anstrøg, der
							syntes at tyde paa en Dybde af Lidenskab og betydningsfulde Erindringer,
							og saaledes nød Claudine et af disse Momenter i Livet, da Ungdoms,
							Skjønheds og Elskovs glimrende Genier krandse Bægeret med Roser, der
							synes uden Torne.I den Periode, hvori vi nu leve, forundre vi os, naar vi høre eller læse
							en Fremstilling af de selskabelige Sammenkomster, som i hiin Tid have
							fundet Sted. Man kan ikke ret forestille sig, hvorledes en saadan Frihed
							i Omgang og Yttringer, en saa livfuld Hengivelse til Øieblikkets Lune
							kunde forenes med en Tone saa fiin, saa anstændig, og i Almindelighed
							saa fjern fra Alt hvad der kunde saare den Enkelte, som dog adskillige
							endnu existerende baade mundtlige og skriftlige Beretninger bevidne. Det
							kan vistnok ikke benægtes, at en vis forargelig Hensynsløshed i Tale og
							Skrift ved at berøre religiøse og sædelige Materier jo hørte til Dagens
							Orden, men dette Uvæsen fremtraadte mindre stødende i de gode
							selskabelige Kredse, det indsvøbte sig i Vittighedens, i Epigrammets
							Slør, og forsødede derved sin bittre Kjerne, hvorved det tillige maa
							bemærkes, at Lystigheden, det Comiske, formilder det Anstødelige, der
							først bliver ret utaaleligt, naar det paatager sig en sentimental og
							heltemodig Maske, en Mening forresten, som vort nuværende, især
							theaterbesøgende Publicum ikke synes at dele.Det Selskab, som hiin Dag befandt sig om Grosserer Vallers Bord, var
							virkelig i det Hele taget saaledes, at de gamle Grækere, kommende fra
							deres Symposier, ikke vilde have vendt det Ryggen. De lunefuldeste
							Indfald, de fineste Artigheder, de alvorligste Gjenstande, træffende og
							dog let behandlede, afvexlede mellem de livfulde Gjæster. Enhver syntes
							for disse Timer at have afkastet Livets Byrde og paa eengang at glemme
							og dobbelt nyde sin Individualitet. Ved Slutningen af det meget
							luxuriøse Maaltid anmodede Verten de franske Gjæster om at glæde
							Selskabet ved at afsynge nogle af deres nationale Sange. De indvilligede
							strax, og Duveyrier, i det Øieblik skjulende sit
							virkelige og ærefulde Navn under sit Døbenavn Honoré, begyndte som Forsanger med sin klare, stærke Stemme at
							foredrage den i Historiens og Kunstens Rige vistnok udødelige Marseillaise. De andre  Landsmænd faldt ind i Choret, og deres »Aux armes, citoyens!« lød som et begeistrende
							Opraab til Kamp og Seier. Forunderlig gribende lød det sidste Vers, der
							blev sunget i Chor, i langsomt Tempo, som en Choral, og særdeles rørende
							var det at høre disse Mænd, der meer eller mindre havde liidt og endnu
							lede af Fædrenelandets Ulykke, med en Inderlighed, man kunde kalde
							andægtig, at istemme dette »Amour sacré de la
							patrie«, hvortil saamangen rædsom, og dog høi Erindring knyttede
							sig, f Ex. Girondisternes Henrettelse, hvoraf tilsidst kun Een var
							tilbage for at ende dette sidste Vers af Hymnen, inden han fulgte sine
							22 Ulykkes-Staldbrødre i den voldsomme Død.Paa Grossererens Befaling var et Pianoforte bragt ind i Spisesalen, og
							paa Opfordring accompagnerede Claudine Sangen paa dette Instrument.
							Efter Marseillaisen reiste Lusard sig fra Bordet og fremtog den ganske
							nye, i Paris netop udkomne Chant de Victoire, af
								Chenier. Han lagde den paa Nodestolen for
							Claudine, idet han tillige tog Plads ved Instrumentet. Hun spillede den
							hurtig igjennem, og nu lød fra Republicanernes begeistrede Bryst denne
							herlige Sang, der i digterisk Værd vistnok staaer over Marseillaisen, og
							vel fortjente en bedre Slutningslinie i sit Omqvæd end det altfor vilde:
								»Périssent les rois!« Endnu den Dag idag vil
							denne med Republiken uddøde, pragtfulde Seiershymne, dersom man ved et
							sjeldent Tilfælde træffer paa den, henrive Enhver, hvis Sind ikke er
							tillukket for Poesiens og Tonernes Magt; hvor meget større Virkning
							maatte den da ikke gjøre i hiin Periode og i en Kreds som den her
							omtalte, hvor de Syngende begeistrede Tilhørerne, og Disses Enthusiasme
							opflammede de Syngende? En næsten magisk Virkning udøvede det Vers, der
							omtaler det franske Krigsskib Le vengeur. Den
							pompøse Begyndelse:Lève-toi! Sors des mers profondes,Cadavre fumant du vengeur,fører allerede Tanken til den mørke Afgrund; og naar det siden hedder:D'où partent ces cris déchirans?Quelles sont ces voix magnanimes?Les voix des braves expiransQui chantent du fond des abîmes,og Choret saa falder ind: Vive la Republique,
							synes man at høre disse tapre Døende, som, idet de synke med deres Skib,
							lade Luften gjenlyde af disse deres sidste Ord.Alle vare henrevne, men Ingen mere end de to ungdommelige Gemytter
							Ferdinand og Claudine. Den letbevægede Pige kunde ikke holde sine Taarer
							tilbage, og da Sangen var endt, greb Lusard hendes Haand, trykkede den
							hemmeligt til sit Bryst, og sagde sagte: En intim Ungdomsven og
							Slægtning af mig var med paa Le vengeur. Deres
							Taarer synes mig at gjælde ham, og falde som Perler paa den Plet i
							Dybet, hvor han hviler.En Ven af Dem! udbrød Claudine: O min Gud!- Beklag ham ikke! han døde en prægtig Død.- Men Slægt og Venner, som elskede ham, maae dog sørge over
							hans Tab!- Ja saa lykkelig var han desuden. Der ere Dem, som endnu
							begræde ham.- Kalder De det Lykke at volde Dem Sorg, som man har kjær?- Ja, saa egoistisk er Mennesket! Maaskee, ja rimeligviis, veed
							man Intet deraf, naar man først er død, men jeg tilstaaer, at selv i
							Dødens Time vilde det være mig en sød Tanke, at for Exempel De græd for
							mig.- Den Tanke vilde vist ikke bedrage Dem.- Lover De mig at græde, naar De hører, at jeg er død?- Gud forbyde, at De skulde døe i Deres Ungdom og Kraft!
							Hvorledes falder De paa Sligt?Lusard loe. Hvad falder man ikke paa, naar man attraaer at interessere en
							elskværdig Dame? Jeg vilde gjerne give mig Mine af at have Anelser,
							ligesom Turenne, Henrik den Fjerde og andre udmærkede Mænd.Grossereren afbrød denne Samtale. Han kaldte dem til Bordet, for endnu at
							tømme et Glas Champagne paa Republikens Held og Seier, hvorpaa man
							reiste sig, og Selskabet adspredte sig i andre Værelser.Dagen efter sagde Advocaten til Madame Valler: Det, som man ugjerne seer
							imøde, det vender sig ofte til vort Bedste, naar det kommer. Det var mig
							ukjært, at den lille Claudine skulde tilbringe denne Sommer her i Huset
							og være en uadskillelig Suivante af mit Hjertes Primadonna. Men deels
							maa jeg rose den gode Pige, fordi hun kjeder sig i mit Selskab, og
							saasnart jeg kommer, tager den første den bedste  Anledning til at gaae sin Vei; det maa være
							en halv ubevidst Følelse, der i denne Sag oplyser hendes uerfarne
							Forstand Men dernæst gjør hun mig desuden den ubetalelige Tjeneste at
							coquettere saa stærkt med de Herrer, som komme her i Huset, at hendes
							Nærværelse dog er en lille Dæmning for det Hav af Galanterie, som ellers
							vilde reent bortskylle al min Sjælero.Deres Sjælero, svarede Madame Valler, syntes, Gud skee Lov, ikke at være
							angreben i vort Selskab igaar. De var jo i overmaade godt Lune.- Jeg er jo ingen ung Dreng, jeg maatte jo vel forstaae at
							beherske mig, men De kan troe, at jeg mere end eengang havde det nødigt.
							De maa sige hvad De vil, disse Franskmænd have et ganske eiendommeligt
							Talent til at behage Damerne. De have Noget i deres Øine, i deres
							Stemme, ja selv i deres Sprog... Det er ikke for Intet at den gamle
							Parabel fortæller, at da Djævelen forførte Eva, talte han Fransk, thi
							lige siden Paradiset derved gik fløiten, har dette Sprog en dæmonisk
							Magt over alle Evas Døttre.- Dette Sprog, som jeg desværre kun halvveis forstaaer?- Desværre? De sukker ordenlig derover!- Ak, Dalund! skulde jeg sukke, maatte det vel være over al
							denne Skinsyge, hvormed De plager Dem selv og mig. Mistænker De mig? Har
							jeg tabt Deres Agtelse, fordi jeg har været saa svag at gjengjælde en
							Kjærlighed, som vel sagtens er strafværdig?-Hvad siger De? Strafværdig! Komme vi stedse tilbage til disse
							Samvittighedsskrupler? O Eleonore! har De glemt, at jeg elskede Dem, da
							De endnu halvt var et Barn; at De misforstod min Taushed, at De i min
							Fraværelse gav Deres Haand til en Anden og saaledes fordærvede mit Liv?
							Var De mig nu ingen Trøst, ingen Erstatning skyldig for saamange Aars
							Troskab, for en Kjærlighed, som min? Har jeg misbrugt Deres Godhed? Er
							vort Forhold ikke en Sag mellem os To allene? Hvad læste vi forleden?
							Hvorledes lød vel hans Ord, den franske Philosophs og Menneskekjenders?
							»Et Fruentimmer tilhører ingen Anden end Den, hun elsker; der maa staae
							imellem dem Ægtemand, Fader, Rang, Fødsel, hvadsomhelst, det er
							Altsammen ugyldigt.« Og har han ikke Ret? Er Sjælen ikke fri? Kan
							menneskelige Love fængsle Aanden?- Ak, alt Dette lyder visselig meget smukt, og forstandigt, jeg
							siger mig det ofte selv, men dog er der Noget i mig, som modsætter sig
								 disse Fornuftgrunde, som
							gjør mig Bebreideker og paadrager mig en Ængstelse, som jeg ikke kjendte
							tilforn. Det Eneste, der trøster mig, er den Tanke, at førend mit
							Forhold til Dem var jeg i Grunden slettere, end jeg er nu. Som saa
							Mangen af mit Bekjendtskab, løb jeg efter alle tomme Forlystelser; min
							høieste Lyksalighed var at blive courtiseret, det var Nok til min
							Tilfredshed; min Pynt var mit vigtigste Anliggende. Deres Omgang har
							forædlet mig, De har givet mig Smag paa noget Bedre, ja endogsaa paa
							alvorligt at opfylde mine Pligter. Jeg veed nu med mig selv, at jeg
							passer mit Huus, at jeg er Moder for Vallers Søn, langt mere
							eftergivende og blid mod Valler selv, og tjenstvillig i Omgang mod Alle.- Elskværdigste af alle Mennesker! Og dog gjør De Dem
							Bebreidelser?- Ja, just nu, da der er opgaaet et Lys for mig, som min
							forsømte Ungdom ikke havde viist mig, just nu er det ofte, som om en
							indre Stemme sagde mig, at jeg dog gik paa en forbuden Vei.- Kjære Eleonore! De gjør mig paa eengang lyksalig og
							ulyksalig. Vilde De ønske, at jeg afbrød vor Forbindelse, at De ikke
							mere saae mig?- Ak nei! jeg vilde hen visne som en Blomst uden Sol, naar jeg
							ikke oplivedes ved Synet af Dem og Visheden om Deres Hengivenhed. Gud
							tilgive mig! Jeg beder ham daglig derom ... De smiler! Ak De forstaaer
							ikke ... Det er mig umuligt ganske at bortkaste Det, som fra min
							tidligste Barndom er mig indplantet, som er opvoxet med mig, og netop i
							denne min sildigere og bedre Tid ere disse Tanker komne mig nærmere. Jeg
							veed ikke, hvorledes, men jeg kan ikke fjerne dem.- Det skal De ikke heller, det klæder Dem godt.I dette Øieblik kom Grossereren hjem med to af sine Venner, som Begge
							tilligemed Advocaten skulde spise til Middag med Familien. De
							Indtrædende havde alle Tre en saa besynderlig Mine, at saavel Fruen som
							Claudine, der i det Samme traadte ind, studsede og neppe turde spørge.
							De fik heller ikke Tid dertil, thi Grossereren udbrød strax: Har I
							allerede hørt den græsselige Nyhed? Robespierre er falden! Tænk hvor
							rædsomt! Han er guillotineret. Hvad siger De, Dalund?- Aa, jeg siger, at Guillotinen og han vare blevne saa intime
							Venner, at det var rimeligt, at den ikke kunde undlade at slutte ham
							selv i sin Favn.- Er det muligt, at jeg maa høre saadanne Ord af Dem? Men hvad
							skal man sige, naar Republicanerne selv ... O jeg skammer mig næsten ved
							at fortælle det! Jeg løb ud til dem, jeg tænkte at finde dem i den
							største Fortvivlelse, men det var ikke at mærke; og da jeg yttrede min
							Frygt for, at nu vare de kraftige Forholdsreglers Tid naturligviis
							forbi, svarede - Jajeg vil for gammelt Venskabs Skyld ikke
							nævne ham - men han svarede, at de Franske vare ikke et saa
							raat og vildt Folk, at de behøvede at regjeres med raa Grumhed Jeg blev
							saa vred, at jeg strax tog min Hat og gik.- Hvem det end var, der sagde disse Ord, saa giver jeg ham Ret,
							sagde Advocaten: thi det er ikke det franske Folk, men dets Bærme, som
							har raset under Jacobinernes Regiment, og det har ikke været Spøg for
							disse Fraværende hver Postdag at tage Avisen i Haanden med Angest for
							deri at faae Efterretning om, at en Ven, en Nærpaarørende var falden som
							et Offer for Guillotinen.- O! i Tider som disse maa en Patriot formaae at sætte sig ud
							over den private Ulykke og kun tænke paa den offentlige. Jeg har
							forresten hørt Noget om den unge Lusard, som er godt, som jeg maa rose.- Hvad er det, kjære Onkel? spurgte Claudine.- Det er endnu en Hemmelighed, men du faaer den nok at vide,
							naar Tid er.Claudine saae kjendelig fornøiet ud ved Onklens Ord, en glad Anelse
							syntes at bevæge hende, og hendes indre Tilfredshed udbrød i høie
							Glædesflammer, da Grossereren fremtog et Etui, som han aabnede og rakte
							hende med de Ord: See hvad jeg vil forære dig til Tak for igaar, da du
							var saa elskværdig og jeg havde Ære af min Søsterdatter. See, denne
							glimrende Stjerne skal du have til at sætte i Sløifen paa dit tricolore
							Tørklæde, og disse Ørenringe passe dertil.Med barnlig Glæde fløi Claudine op paa sit Værelse, slyngede det
							trefarvede Tørklæde om sit Haar, fæstede Stjernen over sin hvide Pande
							og tog Ørenringene paa. Hun betragtede med usigelig Velbehag sit Billede
							i Speilet, og idet hun gjentog for sig selv: »Hvilke glade Dage ere dog
							disse! Jeg veed ikke, hvor jeg skal hen for lutter Glæde og
							Lyksalighed!« - ilede hun ned til Selskabet og satte sig
							tilbords med Øine, der glimrede prægtigere end alle Ædelstene.Grossereren eiede et Lyststed paa Strandveien, paa hvilket Familien dog
							sjelden opholdt sig længere end et Par Dage om Ugen, sædvanligviis fra
							Løverdag til Mandag Aften, og Herren i Huset tilbragte  ikke engang i Regelen saa lang Tid
							paa dette Sted En Tirsdag Morgen tidlig kom Ferdinand og havde en lang
							Samtale under fire Øine med sin Onkel, der strax gik ud, og da han kom
							hjem, sagde han til sin Kone: Det er smukt Veir, og jeg har faaet Lyst
							til, at vi iaften skal tage ud til vort Landsted og blive der for det
							Første imorgen over. Saasnart jeg er færdig med min Post, kjører jeg
							med.Det var allerede langt ud paa Aftenen, da man ankom til det landlige
							Huus, der laae ganske nær ved et Fiskerleie. Fruentimmerne bemærkede, at
							Grossereren maatte have noget Usædvanligt isinde. Han gik med sin Tjener
							ned til Fiskerne, gav dem Penge og besaae nogle Joller, og da han kom
							hjem, gjorde han sin Kone adskillige Spørgsmaal om huuslige
							Indretninger, uden at man kunde begribe, i hvilken Hensigt. Kort før
							Sengetid gik han igjen ud til Strandkanten, saae efter Vinden og yttrede
							Gisninger om Veiret til næste Dag. Madame Valler spurgte forgjæves, hvad
							Usævanligt der var paafærde. Han nægtede det leende. Hun ængstede sig i
							Stilhed over alt Dette. Claudine trøstede hende og sagde: Du kan troe,
							at det Hele er noget Fornøieligt, hvormed Onkel vil overraske os. Jeg
							glæder mig derover. Det aner mig, at vi imorgen skal have en lykkelig
							Dag.Den næste Morgen, da Damerne sad ved Kaffebordet, og ventede paa
							Grossereren, der allerede tidlig var gaaet ud, kom han endelig og sagde:
							Nu maa jeg vel indvie jer i den lille Hemmelighed, for hvis Skyld jeg
							har taget herud med jer. Vor Ven Lusard har faaet en Æressag med en
							Emigrant, der forleden paa et offentligt Sted talte fornærmeligt om den
							franske Armee og Republiken. De kom i Ordstrid og udfordrede hinanden. I
							dette Øieblik seilede de herfra i en Fiskerjolle med deres Secundanter,
							for paa Hveen at afgjøre deres Mellemværende. Ferdinand er Lusards
							Sekundant. De have naturligviis ogsaa en Chirurg med.- En Duel! udbrød Fruen: Det er afskyeligt!- Nei, det er prægtigt, det er et nødvendigt Onde i vore Tider.
							Falder Lusard, saa døer han i sit Kald ved at forsvare sit Fædreland mod
							de forbandede Emigranter, men falder den Anden, er det min Hensigt at
							skjule Lusard, til vi kan faae ham bort, thi som Sagerne staae, hverken
							bør eller kan han anmode sin Minister om Beskyttelse. Lad derfor et Par
							Værelser ovenpaa være parate til at modtage ham, om det behøves.Claudine, hvis glade Anelser fik dette Udfald, var neppe istand til  at reise sig og forlade
							Værelset Med skjælvende Knæe ilede hun op til sin lille Stue ovenpaa,
							hvor hun kastede sig paa en Stol. Vinduet gik ud til Haven, men Værelset
							stødte til et andet, hvorfra man havde Udsigt over Stranden. Hun tænkte
							paa at gaa derind og see ud over Havet til den forhadte Ø, hvor der i
							dette Øieblik skulde spilles det forvovne Spil om Liv og Død! Hun
							traadte mat hen til Døren, og aabnede den, men lukkede den strax igjen,
							og traadte tilbage. Hun havde ikke Mod til at see hen mod den
							betydningsfulde, spøgelsehvide Klint. Hun gyste for at see Jollen nærme
							sig dens Kyst. Nu først følte hun, at hun elskede den unge Fremmede,
							der, ihvor det gik, syntes tabt for hende. Nu forstaaer jeg hans Ord
							hiin Aften efter Sangen. Han anede sin Død! O Gud! lad ham blot leve!
							Lad ham seire over det Umenneske, der kan ville sigte efter et saadant
							Hjerte! O kunde jeg dog blot kaste mig imellem dem og optage i mit Bryst
							det Stød, som var tiltænkt hans! Hvor skal jeg tye hen i min Sjæleangst?Hun sprang op og kastede sig paa Knæe, hun rakte sine fastsammenfoldede
							Hænder iveiret og begyndte at bede; men hendes Hænder og Øine sank til
							Jorden. O min Gud! kunde jeg dog endnu bede, som da mine Forældre laae
							syge? Da kunde jeg dog græde, da kunde jeg bede. Men nu! Ak hvad skal
							jeg troe? Er der en Fader i Himlen? Er Gud ikke saa langt fra os arme
							Mennesker? De Uskyldigste, de Bedste lide og døe, uden at deres Jammer
							rører nogen Magt i Himlen eller paa Jorden. Maatte ikke mine Forældre
							ogsaa døe, skjøndt jeg dengang bad saa andægtig for dem? Nei, intet Sted
							er Tilflugt uden i Døden. Ja, der er Trøst! Døer Lusard, kan jeg ogsaa
							døe.Hun kastede sig med Ansigtet mod Gulvet, reiste sig igjen, gik urolig
							frem og tilbage og sank endelig tilbage i Stolen. Saaledes tilbragte den
							stakkels Pige bleg og skjælvende flere Timer, hvis Lidelser bedre kan
							tænkes end beskrives. En vis Travlhed i Huset og den Uro i Sindet, som
							Deeltagelse for den unge Huusven indgav dets Herre og Frue, forvoldte,
							at man ikke videre beskjæftigede sig med Claudine. Endelig hørte hun sin
							Onkel komme ind i det tilstødende Værelse, aabne Vinduet og sige til En,
							som hun paa Stemmen kjendte at være Tjeneren: »Herfra kan jeg i
							Kikkerten see dem komme.« - Og efter et Ophold, udbrød han:
							»Jeg seer to Joller. Den ene tager Veien her henad Vinden er god De kan
							snart være her .... Jeg kan see Ferdinand staae i Jollen, men jeg ser
							Intet til Lusard Død og Pine! Der  ligger En nede i Fartøiet! Skulde han være
							falden? Løb ned til Landingsbroen alt hvad du kan; jeg kommer strax
							efter.« Denne Tale, der i afbrudte Perioder naaede den ulykkelige
							Claudines Øren, blev hørt med en Hjertebanken, der næsten bragte hende
							til at falde i Afmagt. Pludselig blev hun greben af en besynderlig
							Kraft, hun sprang op og løb endnu hurtigere end den ilende Tjener ned
							til Broen, fra hvis yderste Spids hun med stive Øine fulgte den sig
							nærmende Jolle, i hvilken man nu tydelig saae en Mand ligge, bedækket
							med en Kappe, medens en anden, i hvem Claudine gjenkjendte en Læge, sad
							nede paa Bunden ved hans Side, og Ferdinand stod som fastnaglet, med
							Øinene ligesom spørgende hæftede paa Dennes Ansigt. Claudine var i et af
							disse Øieblikke, hvori et Menneske synes at have glemt sin egen
							Tilværelse, og i en Spænding, der, idet den bedøver alle Følelser,
							bevirker, at Smerten ikke føles med Bevidsthed. Baaden var nu lige ved
							Landingsstedet. Grossereren, Tjenestefolk, Fiskere kom ud paa Broen. De
							trængte den stakkels Claudine tilside uden at lægge videre Mærke til
							hende.Grossereren raabte til Ferdinand: Er han død?- Nei, men saaret.Jollen lagde nu til, og Ferdinand sagde til sin Onkel: Vi bringe ham her
							til Dem, istedenfor til Fredriks Hospital, som vi først havde isinde.
							Han vilde saa nødig paa Hospitalet, han vilde hjem i sit Logis, hvor han
							paa ingen Maade kan have det godt. Doctoren meente ogsaa, at det
							nærmeste Sted var det bedste, eftersom han har mistet meget Blod og
							desuden ...Grossereren afbrød ham: Gjør ingen Ophævelser. Alting er rede til hans
							Modtagelse.Med stor Omsorg blev nu den Syge baaren til Huset, ledsaget og fulgt af
							en heel Skare af de Tilstedeværende. Claudine gik taus og bleg med de
							Øvrige, Ferdinand gik hen til hende, lagde hendes Arm i sin, og
							hviskede: Du her! stakkels Claudine! Tro mig, jeg har tænkt paa dig
							under alt Dette.Medens nu Lægen og de andre Mænd vare beskjæftigede med den Saarede,
							lukkede Claudine sig inde i sit Værelse og søgte at fatte sig. Der var
							dog endnu Liv, altsaa dog ogsaa Haab. Den Elskede var bragt til hendes
							Hjem, det var en stor Trøst.Nu bankede det paa hendes Dør og Ferdinand traadte ind med et  smilende Ansigt. Gud skee Lov!
							Saaret er ikke dødeligt. Vor gode Doctor har det bedste Haab. Vor
							Patient skal blot have Ro og Pleie. Jeg ilede for at bringe dig denne
							gode Tidende.Nu brast Claudine i Graad, hun foldede sine Hænder og udbrød: »O Gud! jeg
							takker dig!« Ganske umiddelbart kom dette Udbrud fra hendes fulde
							Hjerte, og tiltrods for hendes ovenanførte Yttringer, maatte hun, sig
							selv halv ubevidst, bøie sig for Tanken om et naadigt Forsyn, en Tanke,
							fra hvilken dog ingen Tidsalder og intet Menneske ganske kan løsrive
							sig.Da Familien nu kom noget til Ro efter den Bevægelse, som denne Begivenhed
							havde foraarsaget, blev man endelig efter megen Parlementering enig om
							de Forholdsregler, der skulde tages til den syge Gjæsts Pleie.
							Grossereren kunde ikke og Madame Valler vilde ikke for længere Tid være
							borte fra Byen. Hun undskyldte sig med sin Nærværelses Nødvendighed
							hjemme i Huset, og foreslog at sende Husjomfruen, en ældre, meget
							paalidelig Pige, for at passe alt Fornødent Claudine forlangte med de
							inderligste og hæftigste Bønner at maatte blive og have Opsynet med den
							Syges Pleie. Hendes Tante modsatte sig hendes Ønske, men Grossereren
							fandt saa stort Behag i hvad han kaldte hendes heltemodige Tænkemaade,
							at han med Glæde gav sit Samtykke, især da Ferdinand understøttede sin
							unge Venindes Ønske, og tilbød ligeledes selv at ville opholde sig hos
							Lusard, indtil han var i god Bedring. Han havde allerede tilsagt Lægen
							at ville vaage over Patienten i den tilstundende Nat. Man blev nu enig
							om at sende den omtalte Huusjomfru tilligemed en Vaagekone fra Byen, til
							hvilken Husets Herskab endnu samme Eftermiddag begav sig for strax at
							kunde sende de omtalte Folk og et og andet i dette Tilfælde fornødent
							Reqvisit Claudine blev nu, til sin store Tilfredshed, tilbage, og paa
							hendes indstændige Bøn førte Ferdinand hende et Øieblik til den Syges
							Leie. Da Lusard blev hende vaer, rakte han begge Hænder imod hende og
							sagde med mat Stemme: Er det muligt? Er det virkelig Dem selv? Hvor er
							jeg dog lykkelig! Velsignet være min Modstanders Kaarde!Claudine fik ikke Tid til at svare, thi Ferdinand, forskrækket over den
							Bevægelse, hvori hans Uforsigtighed havde bragt den Saarede, førte hende
							strax ud af Værelset, og forbød hende i flere Dage at nærme sig den
							Syge, uden naan han sov, og selv da blev det hende kun forundt at titte
							ind ad den halvaabnede Dør. Hun blev derfor  meget forskrækket, da Ferdinand en Nat,
							efterat hun var gaaet tilsengs, traadte ind i hendes Sovekammer og bad
							hende staae op og komme ind til Lusard Vundfeberen var temmelig stærk,
							og i sin Feberphantasie ophørte den Lidende ikke at kalde paa hendes
							Navn. Hans urolige Feberdrømme, blandende det Forbigangne med det
							Nærværende, foregjøglede ham, at Claudine var stillet for
							Revolutionstribunalet og næste Morgen skulde dele Skjæbne med hans
							fordums General. Hans Angest steg til en saadan Grad, at han vilde kaste
							sig ud af Sengen, og Ferdinand saae intet andet Raad end at prøve, hvad
							Claudines Nærværelse kunde udrette. Den Syge kjendte hende strax, han
							greb hendes Haand med et Udbrud af Glæde; han var øieblikkelig beroliget
							og lagde sig stille ned, men bestandig med hendes Haand saa fast knyttet
							i sin, at hun ikke kunde gjøre mindste Bevægelse for at drage den ud af
							hans, uden derved at forstyrre den Slummer, hvori han laae, og den
							elskende Pige blev med inderlig Tilfredshed, uden at røre sig, siddende
							ved hans Leie til langt ud paa Morgenstunden. Hensunken i hans Beskuelse
							sad hun og betragtede dette ædle, blege Ansigt, og bemærkede ikke, at
							den opmærksomme Huusjomfru kom for at bringe hende en Kop Kaffe, før
							Denne tiltalte hende med venlige Klager over at man havde forspildt
							hendes unge Jomfrues Nattero.Hun betragtede nu den Syge, der lod til at sove saa roligt, at Claudine
							undseelig vovede at frigjøre sin Haand Ak du gode Gud! sagde den
							aldrende Pige: Hvor er det dog Synd at see saadant et deiligt Menneske
							ligge saa elendig! Hvad det dog er for onde Tider, vi leve i!- Ja er han ikke skjøn? sagde Claudine: Finder De ikke ogsaa,
							kjære Jomfru Susanne, at saaledes som han der ligger, saa ligner han det
							smukke Kobber hjemme i Dagligstuen, som forestiller den sovende
							Endymion?- Det Billede har jeg saamænd aldrig seet paa! men jeg tænkte,
							da jeg nu stod og saae paa denne stakkels unge Mand, at han ... Gud
							forlade mig! jeg mener intet Ondt dermed! men jeg synes, at som han der
							ligger med det sorte Haar og det krusede Skjæg ned om Hagen, ligner han
							Vorherre, som man seer ham i den store Billedbibel, der hvor han ligger
							og sover i Skibet.Fra denne Time var det tydeligt baade for Lægen og den øvrige  Omgivelse, at Claudines Nærhed
							virkede som en lægende Talisman paa den Syge, hvis Helbredelse efter
							kort Tids Forløb gik usædvanlig hurtig fremad. Grossereren kom oftere
							end sædvanligt ud til Landstedet, og ogsaa Madame Valler kom oftere og
							gjorde Patienten af og til et lille Besøg. Ferdinand opholdt sig stadigt
							derude, saalænge til Lusard begyndte at sidde oppe og kunde gaae
							omkring; saa tog han en Dag eller to derfra, men kom jævnlig tilbage.Nu vilde Madame Valler have Claudine hjem med sig. Kjære Barn! sagde hun,
							det passer sig ikke, at du bliver her hos denne unge Mand, som nu ikke
							længere trænger til din Nærværelse. - Men Claudine modsatte
							sig og forsikkrede, at Lusard var langt fra ikke endnu helbredet, at
							Conveniens og Folkesnak ikke burde afholde noget Menneske fra Det, der
							var Godt og Ret, at Lusard jo desuden snart vilde reise hjem til
							Frankrig, og kun ventede paa at blive saa vel, at han kunde tiltræde sin
							Reise.Fruen indvendte, at indtil det kunde skee, vilde der endnu hengaae en
							længere Tid. Men Tante! sagde Claudine, og fæstede sine store Øine paa
							Madame Valler med et vemodig Udtryk: Betænk, at saa see vi ham maaskee
							aldrig mere.Taarerne trillede ned ad hendes Kinder ved disse Ord. Tanten saae
							medlidende paa hende, hun sukkede dybt, klappede den unge Piges
							blussende Kind og sagde med sagte Stemme: Ak, min stakkels Claudine! Jeg
							har ikke Hjerte til at bedrøve dig, men Gud lade mig ikke faae dig paa
							min Samvittighed foruden mine øvrige Synder!Claudine, sjæleglad over at være undsluppen den Fare, der truede hende,
							kunde ikke undlade at fortælle denne lille Begivenhed, da hun om Aftenen
							var ene med Ferdinand og Lusard i denne Sidstes Værelse. Hun omtalte med
							Varme sin Tantes Godhed, hendes kjærlige Hjerte, der altid blev rørt ved
							Andres Bekymring, og nævnede dertil med Forundring hendes sidste Replik,
							som noget Uforklarligt i et saa fortræffeligt Menneskes Mund.Ferdinand smilede skalkagtigt: At hun er et fortræffeligt Menneske, et
							fromt og kjærligt, i Sandhed qvindeligt Gemyt, det er ogsaa min Mening,
							men hvad hun med hiin Yttring har meent, det er mig dog ret forklarligt;
							jeg veed godt, hvad der tynger paa hendes Samvittighed. Du skal ikke see
							saa forfærdet paa mig, Claudine! thi den Synd, som ængster hende, er
							ikke større, end at jeg for min Part vilde  - som man siger - spise
							en saadan Synd op i et Stykke Smørrebrød Hun har en Elsker, det er det
							Hele.En Elsker! udbrød Claudine: Hvem skulde det være?- Hvem Anden end Advocat Dalund! Tvivler du paa det? Herregud!
							du er da altfor uskyldig for en Pige, der gaaer i sit attende Aar.- Det er umuligt! Fy! det er stygt at tænke noget Saadant.- Naa, er det stygt? Jeg holder meget af Onkel, men troer du
							alligevel, at jeg holder mindre af Tante for den Sags Skyld? Tvertimod!
							Seer du, jeg er mine sex og tyve Aar; det er syv Aar, siden hun blev
							gift med Onkel. Da var jeg allerede gammel nok til at have Øine i
							Hovedet. Hun var dengang en Pige paa 22 Aar; hun havde elsket Dalund og
							ventet paa ham i tre Aar. Han var reist ud i Verden og lod Intet høre
							fra sig. Saa friede Onkel til hende og hun tog ham. Men jeg forsikkrer
							dig, at hun dengang og i de første tre Aar efter sit Ægteskab var en
							forfængelig Gaas. Derpaa kom dette Forhold til den gamle Elsker. Han er
							en Mand af Forstand og Dannelse, og nu skulde du ikke gjenkjende Tante,
							om du havde kjendt hende for en fire, fem Aar siden, saa elskværdig er
							hun bleven.- Ja, sagde Lusard, det er en indtagende Kone. Hun seer ud, som
							man afbilder Gudinden Ceres, med de rige blonde Haar, den fyldige Figur,
							det milde Udtryk i det smukke Ansigt.- Jeg kan uden Overdrivelse forsikkre, sagde Ferdinand, at
							dette skjønne Udtryk er ligeledes kommet med al den øvrige Forbedring.- Ja, ja! udbrød Lusard: Sand Kjærlighed er den Tryllemagt, der
							giver Forstand, Skjønhed og Dyd.Claudine rystede paa Hovedet: Men en gift Kone! Ægteskabets Hellighed!- Naa! begynder du nu ogsaa paa den gamle forslidte Vise, som
							for længe siden er qvædet til Ende med saameget Andet? Ægteskabets
							Hellighed! Jo, det er en net Hellighed, naar to Mennesker, der ikke kan
							lide hinanden, skal leve sammen i en Forening, som kun det inderligste
							Behag, den varmeste Elskov kan fritage for at blive modbydelig. Og De
							derimod, som brænde af Kjærlighed, tør ikke nærme sig til hinanden, naar
							ikke en Præst har sagt: Nu skal I være Ægtefolk Og hvorvel her er lagt
							Kors og Kummer i Overflødighed paa denne Ægtestand, og intet Andet end
							Kjærlighed og sympathetiske Anskuelser kan hjelpe jer til at bære disse
							Kors med Maneer, og om I end tusinde Gange fortryde, at I ere lænkede
							sammen, saa skal I dog lade  som I vare glade i eders Fangenskab, - hvilket er Mere, end
							der forlanges af noget fanget Kreatur; det faaer dog Lov til at brøle og
							fare frem og tilbage i Buret af Vrede og Utaalmodighed; men hvad jer
							arme Mennesker anbelanger, saa skal det herved forblive, uden at noget
							Menneske skal kunne skille hvad Gud har sammenføiet, - som om
							Naturens Herre skulde befale Noget saa naturstridigt, saa uforeneligt
							med de Følelser, han selv har nedlagt i det menneskelige Hjerte!- Men, sagde Lusard, dette saakaldte ubrydelige Baand er jo
							heller ikke længere uopløseligt, idetmindste ikke i Frankrig. Hos os er
							det let at skilles.- Ja, svarede Ferdinand, Himlen været priset for hvert Baand,
							der løses for den stakkels Menneskeslægt, og dette er vel et af de
							værste, men denne Løsen er endnu ikke sanctioneret af vore Sæder, vel
							ikke engang af eders, og denne Skilsmisse er ogsaa ubehagelig.- Men hvad skal man da gjøre? spurgte Lusard.- Man skal, svarede Ferdinand, ligesom de fordums sande
							Elskende, Heloise og Abailard, være saa begeistret af hinandens Fortrin,
							at man forsmaaer alle Baand, som indskrænke Friheden. Hvad er Kjærlighed
							uden Frihed? Hvad forsikkrer mig om at være elsket, naar den Elskede
							ikke uden Ophævelser kan bryde med mig? Hvad er sødere i et
							Kjærlighedsforhold end Hemmeligheden? Er Kjærligheden ikke hellig? og
							profaneres ikke det Hellige ved fremmede, nysgjerrige Øine?- Det er Altsammen sandt, udbrød Lusard: Lyksalig Den, der
							vinder en Heloise! men dog kunde der indvendes Meget mod Deres Theorie.
							Vi stakkels Dødelige kunne ikke gribe den fuldkomne Frihed Vi give Liv
							og Blod for den, men ...Han afbrød sig selv, Claudine og han saae paa hinanden med ubeskrivelige,
							betydningsfulde Blikke.Det var i de første Dage af den Maaned, der i vort Clima som oftest er
							den allerskjønneste og ikke sjelden erstatter en ublid Sommer. Ved sin
							klare og milde Himmel, ved sin eiendommelige, aromatiske Duft, ved de
							afvexlende Farver, hvormed den pryder Træernes Blade, ved sine
							stjerneklare Nætter kunde September vel fortjene, at den fremfor
							Foraars-Maanederne fik Navn af Kjærlighedens Aarstid. Saaledes
							forekom den ogsaa Lusard og Claudine. Han var 25, hun neppe 18 Aar. Han
							var hendes unge Hjertes første Lidenskab, ligesom det  vel ogsaa kunde siges, hvad han
							ofte sagde hende, at hun var hans første Kjærlighed og -
							tilføiede han - som han sikkert følte, ogsaa den sidste. Ene
							og overladte til dem selv opholdt de dem hele Dagen i den smukke Have og
							vandrede Arm i Arm ved Strandbredden og saae Maanen og Stjernerne bryde
							deres Straaler i det klare Hav, hvis Bølger med sagte Skvulpen syntes at
							ledsage deres elskovsfulde Tale med et melodisk Taktslag.I denne skjønne Tid kom Ferdinand en Aften i et meget oprømt Lune. Han
							forærte Claudine en lille Bog og sagde: Du skal være den Første, til
							hvem jeg offrer denne min Muses Primula veris.
							Du seer, at jeg ikke har kunnet modstaae min Lyst og mine Venners
							Tilskyndelse til at prøve min Forfatter-Lykke. Mine Digte
							skulle nu flyve ud i Verden; om det bliver som de yndede Lærker eller de
							foragtede Spurver, vil Tiden vise.Claudine takkede glad, men spurgte lidt frygtsomt: Men hvad siger din
							Fader?- Ja det vil Tiden ogsaa vise, og den
							Tid er ikke langt borte, thi om faa Dage bliver Bogen averteret tilsalg
							med mit Navn paa Titelbladet, thi jeg vil lige saa gjerne springe i det,
							som krybe i det.Lusard, der blev underrettet om Indholdet af ovenanførte Samtale,
							beklagede meget, at han ikke var istand til at forstaae sin Vens Digte.
							Ferdinand loe og sagde: I Haab om, at du skulde komme med denne Klage,
							har jeg vovet mig til at oversætte et lille Digt, som netop slutter sig
							til vor Samtale forleden om den frie Kjærligheds Lykke. Men du maa
							undskylde mine Feil mod Sproget med min Lyst til at behage dig.Claudine vilde helligholde sin Vens og Fætters Indtrædelse paa Parnasset.
							Hun lod dække Aftenbordet i et Lysthuus i Haven, om hvilket Viinranker,
							fulde af Druer, og endnu blomstrende Caprifolier slyngede sig. Med
							hurtig Haand bandt hun Blomsterkrandse, hvormed hun smykkede det dækkede
							Bord, paa hvilket Lysene brændte roligt i den stille Nat, medens Maanen
							kastede sine blaalige Straaler lige ind paa Bord og Blomster, som for at
							gjøre de jordiske Lys tilskamme, og Planeten Venus høit paa Himlen
							tittede med zittrende Bevægelse nysgjerrig ind gjennem Løvet. Under
							livlig og munter Samtale nød det lille Selskab sit Maaltid, mod hvis
							Slutning Ferdinand oplæste sit Digt, der var skrevet paa saa gode
							franske Vers, som man med Billighed kunde fordre det af en Udlænding, og
							dertil  havde han føiet
							nogle Slutnings-Stropher, henvendte til Lusard Disse vare
							egenlig det Smukkeste af det hele Digt; de aandede en
							Ungdoms-Varme, en Hjertelighed og en Fiinhed, som maatte
							behage Enhver, og som aldeles henrev de to Tilhørere. Lusard bøiede sig
							hen til Forfatteren, omfavnede, takkede ham med taarefulde Øine, bad om
							det lille Digt, lagde det i sin Brevtaske, og forsikkrede, at det aldrig
							skulde forlade ham i Liv eller Død.Claudine greb en af Blomsterkrandsene, satte den paa Ferdinands Hoved, og
							sagde spøgefuld: Digteren skal krones. Det burde jo rigtignok være
							Laurbærkrandsen.Nei! udbrød Ferdinand, Blomsterkrandsen passer bedre for den unge Sanger.
							Laurens dunkle, høitidelige Hæderstegn tilkommer mig endnu ikke. Den
							tilhører nærmere vor tappre Ven, som her sidder; men i Mangel deraf
							ville vi give ham den anden Krands. See, hvor smukt de brogede Blomster
							klæde om hans mørke, lokkede Haar!Ak! sukkede Lusard: Blomsterne snoe sig med Uvillie om en Soldats Hoved;
							han maa nedtræde dem paa sin møisomme Vei, og til Straf bliver ingen
							Blomsterkrands ham tildeel.Dog naar han vender hjem til sin Arne, svarede Claudine.Med straalende Øine udbrød Lusard: Af Kjærlighedens og Skjønhedens Haand!
							Ja dertil ville vi sætte vort Haab. Hvilken lykkelig Aften er dog denne!
							Det er, som vi helligholdt en Fest i Grækenlands skjønne Dage. Luften er
							mild, Viinløvet slynger sig rundt om vor Løvhytte. Vore Hoveder ere
							krandsede med Blomster. Ja her ere Guder tilstede. Som en Libation til
							Phoebus, Digtekunstens Fader, helder jeg herved mit Bæger Viin ud paa
							Jorden.Claudine raabte overgiven: Og jeg mit for den milde Luna, som seer herind
							til os.Og jeg, udbrød Ferdinand, for den lille Gud Amor, hans Moder sidder der
							paa Himlen og betragter os.Det var blevet silde. Ferdinand lavede sig til at tage hjem. Pludselig
							sagde han: Hillemænd! Jeg har skammelig glemt, at Onkel har leveret mig
							et Brev, han har faaet, men som skal angaae dig, Claudine, og som du
							skulde læse.Claudine greb det hurtigt, og sagde: Det er fra Tyskland, fra Tante
							Malfred. Hun gjennemlæste det med kjendelig Urolighed, men udbrød
							derpaa: Victoria! Naa, denne Dag er i Sandhed lykkelig! Tante beder
							Onkel om at beholde mig i sit Huus Vinteren over, da hun  har besluttet at bosætte sig for
							Fremtiden i det Mecklenborgske, hvorhen hun vil, jeg skal komme til
							næste Foraar, naar hun først er ble ven rigtig arrangeret. Naa Gud skee
							Lov! Der er længe til ForaaretJeg skulde ogsaa melde dig, sagde Ferdinand, at Onkel og Tante komme
							herud imorgen tilligemed en tydsk Herre, en ung Kjøbmand, som har bragt
							Brevet, og som skal hilse dig fra Tante Malfred, som da, Gud skee Lov,
							ikke er min Tante, siden hun er din Moders
							Søster.Ferdinand steg nu til Hest, og de Elskende fulgte ham et Stykke af Veien
							og vandrede derpaa ene hjem langs den maanebelyste Strand.Paa en udmærket behagelig Aften følger sjelden en lykkelig Dag. Familien
							fra Byen bragte et lille Selskab med, og foruden den omtalte tydske
							Kjøbmand fulgte flere af Husets franske Venner, der tilforn af og til
							havde besøgt deres syge Landsmand Lusard havde længe været fuldkommen
							helbredet, men det var den unge Elsker svært at rive sig løs fra det
							Kjærlighedens Paradiis, hvori han levede. For sig selv og Andre
							undskyldte han sig med, at han ventede Svar paa nogle Breve, inden han
							kunde bestemme sin Afreise. Nu bragte den franske Legationssecretair ham
							et Brev, og Grossereren et andet, efter hvis Læsning han syntes
							kjendelig forstemt. Før Middagsbordet gik Selskabet omkring i Haven. Den
							franske Minister tog Lusard tilside og gik op og ned ad en Allee med
							ham. Claudine, som den tydske Kjøbmand imidlertid søgte at underholde,
							lagde Veien forsætlig op og ned ad den samme Allee, saa hun stedse mødte
							de andre To, af hvis Miner og Bevægelser hun med Ængstelse stræbte at
							gjætte Gjenstanden for deres Samtale.Ved Bordet sad hun i Nærheden af Lusard og sin Onkel, og hendes bange
							Anelse blev til Vished, da den unge Franskmand tog sit Glas, og
							henvendende sig til Grossereren, sagde: Lad mig takke Dem for den
							lykkelige Tid, som Deres altfor store Godhed har forundt mig paa dette
							skjønne Sted, som jeg nu desværre maa forlade, men hvor mine Tanker
							altid ville være og alle mine Ønsker føre mig tilbage.Grossereren svarede forbindtligt, og da Lusard yttrede, at han om et Par
							Dage vilde tage ind til Byen, og Ugen derpaa tiltræde sin Reise,
							indbød- den gjæstfrie Vert ham til et Afskedsgilde paa Dagen
							før Afreisen. De to Elskende saae tause paa hinanden med et Udtryk, der
							ikke blev bemærket uden af Fru Valler. Hun sukkede dybt og følte en  Smerte, som om hendes gode
							Engel tilhviskede hende en bitter Bebreidelse.Sildig om Aftenen, da Selskabet var taget bort, og de Elskende vare
							blevne ene, sluttede Lusard sin Elskede med dyb Veemodighed i sine Arme.
							O min Claudine! udbrød han: Aldrig har jeg følt, hvad jeg i dette
							Øieblik føler. At forlade Livet maa være Intet mod at forlade dig.De græd Begge, og da deres sorrigfulde Hjerter havde lettet sig ved de
							lindrende Taarer, sagde Lusard: Lad os sætte os i vor kjære Løvhytte og
							stræbe at tale roligt med hinanden. Hør mig, min Claudine! Vi have jo
							Begge vidst, at jeg ikke kunde blive her. Pligt og Ære kalde mig. Men
							min store Brøde mod dig tynger dybt paa mit Sind. Uden Kraft til at
							beherske min Lidenskab, har jeg indsmigret mig i dit uskyldige Hjerte,
							for maaskee at fordærve dit hele skjønne Liv. Det er ikke første Gang,
							at disse Tanker opstaae hos mig, og ihvor letsindigt jeg end har
							handlet, saa havde jeg dog fattet en Plan til Trøst for os Begge. Du
							veed, at jeg har en Onkel, min Faders Broder, som er emigreret under
							Revolutionen, og har siden bosat sig i en dansk Provinds. Politiken har
							brudt hvert Baand imellem os; men skjøndt jeg aldrig skal fortryde det
							Parti, jeg har taget, saa har det dog smertet mig meget at staae paa en
							næsten fiendtlig Fod med en Mand, som jeg, tiltrods for vore
							forskjellige Anskuelser, høiligen ærer og elsker, en Mand, der har gjort
							min Barndom lykkelig og veiledet min første Ungdom. Nu tænkte jeg:
							Jacobinernes Magt er dog vist brudt ved Robespierres Fald; mit stakkels
							Fædreland, vil, som jeg haaber, igjen kunde trække Aande. Nu gjælder det
							blot at beseire de udvortes Fiender, dertil har jeg jo altid været
							bestemt. Jeg har derfor skrevet til min Onkel, sagt ham Alt hvad jeg her
							siger dig, og bedet ham af et rørt Hjerte om at forsone sig med mig. Jeg
							havde dertil den Plan, at hvis han tilgav mig, saa vilde jeg betroe ham
							mit Forhold til dig og anmode ham om at modtage dig i sit Huus og bevare
							dig for mig, indtil Krigens Lykke havde forskaffet mig en saa ærefuld
							Stilling, at jeg turde hente min bedste Skat og modtage den af hans
							Haand. Han er mild og var altid overbærende med mine Daarligheder. Men
							læs selv, hvad han svarer mig!Brevets Indhold var omtrent: at Le Duc de
							Montalbert kjendte Intet til en Citoyen Charles
								Lusard; at han havde mistet en Brodersøn, som  han havde overøst med
							Velgjerninger; at dersom Citoyen Lusard
							hændelsesviis skulde kjende denne unge Mand, saa maatte han sige ham, at
							saasnart han vilde paanye antage sine Forfædres hæderlige Navn og loyale
							Tænkemaade, vilde træde den trefarvede Cocarde under Fødder og stride
							for sin Konge og for sit eget Adelsvaaben, saa vilde Le Duc de Montalbert modtage ham som en kjær Søn, men enhver
							Republicaner, som vilde vove at betræde hans landlige Opholdssted,
							skulde hans Jagthunde vise Veien ud af hans Gaard.- Kan jeg adlyde ham, Claudine? spurgte Lusard, da hun taus
							rakte ham Brevet. Dadler du mig, om jeg bekjender, at tiltrods for min
							Fortvivlelse over at forlade dig, lever der dog i mit Bryst en brændende
							Attraa efter at forene mig med mine tappre Vaabenbrødre, en Iver for at
							følge de berømte Anførere, hvis Navne allerede lyde over det forbausede
							Europa? Tilgiver du, at ogsaa jeg vil have mit Blad af deres
							Laurbærkrands?Claudine udbrød: Ak Lusard! Tro ikke, at jeg vilde holde dig tilbage, om
							jeg end kunde. Nei, din Ære er mig hellig. Sørg ikke for min Skyld! Siig
							ikke, at du har fordærvet mit Liv. Nei, der komme hvad der vil, den
							Tanke at du har elsket mig, Erindringen om vor Kjærligheds Dage, skal
							være den stolte Bevidsthed, som i mit øvrige Liv skal holde mit Hoved
							opreist, tiltrods for min ydmyge Stilling og Andres Forurettelser. Naar
							jeg igjen sidder ene med min Tante Malfred, skal jeg ikke mere beklage
							vore tause, døde Aftener, thi dit Billede, Haabet om at see dig igjen,
							skal være mit Selskab. Vor Ven Ferdinand sagde engang: Kun faa
							Fruentimmer have i deres trivielle Hverdagsliv en saadan Erindring,
							hvorved de kunne hæve dem.- Min Elskede! min lille Hustru! Du henrykker mig! du indgiver
							mig Trøst og Haab. Ja det kan ikke vare længe, før vore tappre Hære have
							tilkæmpet os Freden. Lever jeg da, saa kommer jeg ufortøvet til Danmark
							og henter min elskværdige Hustru til mit lykkelige, frie Fædreland. Men
							ak, min Veninde! der kan gaae Aar hen, inden den lykkelige Dag vil
							oprinde, og om jeg da kommer her tilbage og finder dig i en Andens Arme,
							hvad skal der da blive af mig? Den unge Tydsker for Exempel, som var her
							idag, han saae paa dig med Øine, som jeg godt forstod. Din Familie vil
							bruge sin Myndighed, og ...- O ti, Lusard! Aldrig, aldrig skal jeg tilhøre nogen Anden.
							Jeg skal med Haab og Taalmodighed vente paa dig, om det end skulde vare,
							indtil mine Haar blive hvide.Det gik Claudine, som det gaaer Enhver, der ved en elsket Gjenstands Side
							begræder en nærforestaaende Skilsmisse. En fordobblet Ømhed, en
							Udtalelse af den inderligste Hengivenhed giver Øieblikket en Sødhed, der
							lader Fremtiden staae i Baggrunden, og opliver Modet. Den Elskede er
							endnu tilstede. Forskjellen mellem Afskedstimen og Fraværelsen er ikke
							ulig den mellem Sygdom og Død Lusard og Claudine sagde hinanden Farvel
							den Dag, da den Første skulde forlade Landstedet, hvorfra Claudine ogsaa
							samme Aften blev hentet af sin Onkel og Tante. De Elskende havde aftalt
							at holde deres Forbindelse hemmelig for Alle, Ferdinand undtagen, der
							havde paataget sig at besørge de Breve, som de, saavidt Omstændighederne
							gjorde det muligt, lovede at vexle med hinanden. De fandt en Trøst i den
							Tanke, at de endnu een Gang inden Lusards Afreise skulde sees, nemlig
							ved det Afskedsgilde, som Grossereren om faa Dage vilde give den
							bortreisende Ven; men da dette Selskab fandt Sted, følte de dem Begge
							saa betagne af den Tvang, de maatte paalægge dem for at skjule deres
							Stemning, at de kun med Møie kunde udholde dette sidste Møde. I de flere
							Timer, de vare samlede, havde det ikke været muligt for dem at sige
							hinanden et ubemærket Ord Da Lusard om Aftenen saae sine Landsmænd lave
							sig til at gaae, nærmede han sig Husets Herre og Frue med varme
							Taksigelser og formaaede ikke at skjule sin Bevægelse. Derpaa vendte han
							sig til Claudine, som stod noget borte; hun var bleg og støttede sig med
							Haanden til et Bord Lusard vilde tale, men var ikke istand dertil. Han
							tog hendes Haand De saae tause paa hinanden. Pludselig bukkede han sig,
							som for at optage Noget, der laae paa Gulvet, han satte et Knæ til
							Jorden, og kun bemærket af Claudine, greb han en Flig af hendes Kjole,
							trykkede Sømmen deraf til sine Læber, og ilede hurtig ud af Døren,
							medens den bedrøvede Pige skyndte sig til Vinduet for endnu i Mørket at
							øine hans Skygge og høre Lyden af hans Fodtrin.Kun faa Dage vare henrundne efter denne Aften, da Justitsraaden en Dag i
							største Sindsbevægelse traadte ind til sin Broders Familie, og i de
							hæftigste Udtryk anklagede sin Søn for med den mageløseste Frækhed at
							have bragt Ulykke og Skjændsel over ham og sig selv. Ferdinands
							føromtalte Bog var nemlig nu udkommen og havde opfyldt hans Fader med
							stor Skræk og Forbittrelse. Om denne lille Digtsamling, der i hiint
							Øieblik vakte en stor Opmærksomhed, kunde man vistnok sige, at det var
							et meget ungdommeligt Værk, som  der hørte mere Letsindighed end Besindighed
							til at sende ud i Verden, da det udtalte den Tids Ideer om Frihed og
							Sædelighed med en paafaldende Uforbeholdenhed Da disse Ideer imidlertid
							fandt Gjenklang hos et stort Parti, og Digtene desuden røbede et ikke
							ganske almindeligt Talent, gjorde den lille Bog megen Opsigt, blev
							ophøiet og nedreven langt over Fortjeneste; og da Justitsraaden som en
							Rasende kom farende til Boghandleren, for, om muligt, at standse
							Udsalget, var den allerede næsten udsolgt.En alvorlig Ordstrid opstod nu mellem Brødrene. Grossereren forsvarede
							Ferdinand, men Justitsraaden paastod, at hans Søn, som han tillagde Navn
							af »forloren« og »vanslægtet«, havde ved denne Bog fordærvet sin hele
							Fremtid, at en fornuftig, høitstaaende Mand havde forsikkret ham, at der
							var Spørgsmaal om at sætte Forfatteren under Justitiens Tiltale. Men den
							Skam, tilføiede Faderen, den vil jeg ikke opleve. Jeg har endnu to Børn
							foruden ham, jeg vil ikke, at de skal undgjelde for deres Broders
							Synder. Jeg har sagt ham det; jeg udbetaler ham hans mødrene Arv, den er
							ikke stor, men dog stor nok til at han kan reise bort og leve deraf i et
							Aars Tid; saa kan han søge sin Lykke i det forbandede Babylon, som han
							anseer for et Paradiis, og prøve, hvor godt der er.- Har jeg hørt Magen? Har du sagt det til ham? Og hvad svarede
							han?- Han blev meget fornøiet, og sagde, han vilde reise jo før jo
							heller.Som sagt, saa gjort. Ferdinand var snart reisefærdig, Grossereren
							forærede ham en anstændig Sum Penge, og forsynet med
							Recommandationsbreve og Creditiver, fuld af Haab og Reiselyst, tog han
							Afsked med sine Nærmeste; men Claudine var saa bedrøvet og han selv saa
							rørt ved at sige hende Farvel, at deres Afskedsscene bestyrkede
							Grossereren i hans Formodning om, at disse To elskede hinanden.Efter denne Tid var det ogsaa kjendeligt, at en Sorg fortærede Claudines
							tilforn saa muntre Sind, og det var rørende at see den Selvbeherskelse,
							hvormed hun forgjæves anstrengte sig for at skjule sin sande Stemning.
							Lidt efter lidt syntes hendes Helbred at lide og hendes friske Skjønhed
							at tabe sig i en forbausende Grad Hun søgte Eensomhed og tog kun med
							tydelig Ulyst Deel i Forlystelser og Selskaber, dem undtagen, som fandt
							Sted hjemme i Huset, og hvori hun  kunde haabe at træffe Nogen af Lusards
							Landsmænd og opsnappe en eller anden lille Efterretning fra ham. Fra
							Paris havde han sendt hende et lille Brev, men dette Brev, som var
							indsluttet i et til Grossereren, og, ligesom dette, indeholdt
							Taksigelser for den ham udviste Godhed, var skrevet med den
							Forsigtighed, som naturligviis var nødvendig ved et Brev, der blev sendt
							aabent og paa denne Maade. Ferdinand havde senere skrevet til sine
							Nærmeste, og i et Brev til Claudine sendt hende et fra Lusard, skrevet
							Aftenen før hans Afreise til Sambre- og
							Meuse-Armeen, hvorved han var bleven ansat. Disse Linier
							aandede den varmeste Kjærlighed og oplivede den længselfulde Pige for
							nogen Tid, men snart var hendes hensvindende Sjæls- og
							Legems-Tilstand atter øiensynlig. Hendes Onkel ærgrede sig
							meget over hende, og lod hende daglig høre, at hun var bleven et andet
							Menneske, at han ikke som tilforn havde enten Ære eller Glæde af hende,
							hvilket Altsammen ikke bidrog til hendes Opmuntring. Man havde kaldt en
							Læge, men Denne syntes usikker i at fatte hendes egenlige Sygdom, og da
							hun, som var uvant til Lægemidler, havde en stor Modbydelighed for
							disse, saa troede den gode Madame Valler det rettest under fire Øine at
							betroe Lægen, der var en Ven af Huset, at Claudines Sygdom laae i
							Sjælen, og ikke kunde helbredes med legemlige Midler. Lægen, ligesom
							alle Andre, Madame Valler undtagen, skrev denne aandelige Sygdom paa
							Ferdinands Regning, og dadlede ham for at have forladt en Pige, der ikke
							kunde leve uden ham.Madame Valler bestræbte sig forgjæves for at adsprede Claudine, hun
							foresatte sig uophørlig at tale til hende om hendes Hjertes Anliggende,
							men kunde aldrig faae de Ord over sine Læber, som skulde indlede en
							saadan Samtale. Hun sagde ved sig selv: Hvorledes skal jeg lære den unge
							Pige at overvinde Lidenskabens Magt, jeg, som selv har bukket under for
							den? Ak! naar jeg seer paa hende, saa føler jeg for silde min Uret imod
							hende. Jeg burde ikke have forladt vort Landsted, da jeg var nødt til
							der at modtage den syge Gjæst. Jeg burde have havt Opsyn med hans Pleie,
							og sendt den unge Pige til Byen, eller idetmindste beholdt hende under
							mine Øine. Valler ønskede egenlig, at jeg skulde blevet derude, men jeg
							turde ikke. Og hvorfor? Af Frygt for Dalunds Skinsyge. Ja jeg føler det,
							et saadant Forhold, der synes os saa undskyldeligt, saa menneskelig
							tilgiveligt, det griber paa saa mange uforudseete Maader ind i vort Liv
							og vor  Vandel, at
							Samvittighedens Fred vanskelig kan bestaae med det Gud tilgive mig! jeg
							skal aldrig mere lade det hindre mig i at opfylde hvad jeg indseer at
							være min Pligt.Skjæbnen syntes strax at tage Madame Valler paa Ordet; thi ikke længe før
							Juul sagde Grossereren en Dag til sin Kone: Du har nok bemærket, at jeg
							i nogen Tid har været i et forbandet ondt Lune; men du maa vide, at jeg
							har indladt mig i en Speculation med et Huus i Amsterdam, hvorover jeg
							gaaer i Dødsens Angst Dog kan Alting blive meget godt endnu, især ifald
							din Broder, som er bosat derovre, vil være mig behjelpelig og indlade
							sig med mig i denne Affaire.Han forklarede hende nu Sammenhængen, saa godt det lod sig gjøre, og
							tilføiede: Det er nødvendigt, at jeg selv reiser til Amsterdam jo før jo
							hellere, men du veed nok, at din Broder, som jeg forresten elsker og
							agter, ikke altid har, hvad man kalder, søbet af Fad med mig. Dig
							derimod bærer han paa Hænderne, og siger altid, at han kunde aldrig
							nægte dig Noget. Derfor vil det sagtens ikke hjelpe stort, at jeg
							reiser, med mindre du vil beslutte dig til at reise med mig.- Jeg! reise nu, i Vinterens Hjerte?- Ja det er sandt, det er en slem Aarstid at reise paa, men
							endnu er Vinteren ikke streng, jeg skal indrette Alting saa beqvemt og
							mageligt for dig, som muligt, og du maa betænke, at det gjælder vor
							Velfærd. Naa lille Nore! du siger Ja, det forstaaer sig vel af sig selv?- Ja! svarede hun bedrøvet, men erindrende sit ovenomtalte
							Løfte.Da Claudine næste Aften kom til den Tid, da Familien sædvanligviis
							samledes, traf hun Advocat Dalund, der længe havde været ene med Madame
							Valler. Det var tydeligt at see, at den Sidste havde grædt, og at den
							Første var særdeles forstemt Claudine erindrede sig hiin Samtale med
							Ferdinand, og sagde ved sig selv: Hun er ganske forgrædt. Ja hun veed,
							hvad hemmelig Kjærlighed og Adskillelse vil sige. Ak! jeg turde gjerne
							betroe mig til denne Elskværdigejeg vilde visselig ikke finde nogen
							streng Dommer i hende. Kunde jeg bare faae alt Det udtalt, som trykker
							mit arme Hjerte!Den næste Dag, som var en Søndag, var Madame Valler gaaet tidlig ud Da
							hun kom hjem, sagde hun til Claudine: Du gjætter ikke, hvor jeg har
							været Du maa ikke lee og ikke fortælle det til Nogen, men jeg har været
							i Kirke. Jeg forsikkrer Dig, kjære Claudine, at jeg i Sandhed føler mig
							trøstet og styrket derved Det gjør mig ondt, at jeg  ikke foreslog dig at følge med
							mig. Jeg syntes, jeg maatte gaae ene, sidde saa afsondret som muligt.
							Tilgiv mig!- Kjære Tante! Det er let tilgivet. Jeg veed ikke selv ... jeg
							tænker, at Præsten ikke vilde have sagt mig meget Andet, end hvad jeg
							kunde sige mig selv.- Ja saaledes tale nu de saakaldte oplyste Folk, men jeg tør
							neppe sige, at det er Noget, de ikke forstaae, jeg mener, Noget, de ikke
							maae have følt: hvorledes det gaaer til Sjæl og Hjerte at høre de
							Tanker, man jo vel selv dunkelt har havt, - men dog ogsaa kun
							dunkelt, - at høre disse Tanker klarere, skjønnere udtalte, ja
							endogsaa blot at høre dem udtalte af en Anden; det bekræfter, det
							styrker dem, og hvormeget mere paa dette Sted, paa denne Maade! Der
							gives dog Ting, som man ikke har Mod til at betroe noget Menneske, og da
							er det, ligesom en indre Længsel med Magt drev os til at søge hen til de
							stille Steder, der ere helligede en usynlig Ven, som ikke forlader og
							ikke fordømmer det svage Menneske. Jeg var iaftes saa bedrøvet, denne
							forestaaende Reise opfyldte mig med Frygt, den forekom mig saa
							besværlig, saa farlig. Det var, som en mørk Anelse sagde mig, at jeg
							aldrig skulde see mit kjære Hjem igjen; og da jeg kom i Kirken og hørte
							Orgelets Toner, saa maatte jeg ret græde; men det var ikke af Sorg: en
							forunderlig Følelse greb mig, som om jeg var skilt fra denne Verden og
							al dens Forvirring. Præsten talte om den Fortrøstning, som det giver at
							opfylde sin Pligt; jeg anvendte disse Ord paa mig selv og paa denne mig
							uvelkomne Reise, og jeg syntes, at Velsignelsen blev lyst over mit
							Forehavende.Bedrøvet sagde Claudine: Men jeg! hvad skal der blive af mig, naar du
							reiser bort?- Du skal blive her, min egen Claudine, hos vor gamle, trofaste
							Susanne. Jeg havde ønsket, at min Stedsøn, den stakkels Christian,
							skulde være bleven her hjemme hos dig, men hans Fader vil endelig sætte
							ham i Kost hos hans Lærer. Jeg har tænkt saameget paa dig og for lang
							Tid siden besluttet at forsøge paa at faae dig tilbage fra Tante Malfred
							til næste Vinter, og da faae det saaledes afgjort, at vi for Eftertiden
							beholde dig her. Til Foraaret maa du sagtens reise over til din Tante
							for ikke at fortørne hende; men inden den Tid kunne vi da aftale Meget;
							thi om en Maaned eller høist to vil jeg sikkert være hjemme igjen.
							Imidlertid plei din Sundhed og søg at opmuntre dig.Med inderlig Godhed, forhøiet ved et yndigt Udtryk af Undseelse,  indledede nu Madame Valler
							en fortrolig Samtale med Claudine. Hendes fine Følelse sparede den unge
							Pige Tilstaaelsen af hendes Hjerte-Anliggende. »Jeg veed,«
							sagde hun, »hvorover du sørger: Du elsker Lusard og han dig.« Claudines
							Hjerte aabnede sig for denne milde Trøst, der blev hende tilbudt. Hun
							talte om sin Kjærlighed, om sin Længsel, og med mange Taarer om sin
							Angst for den Fraværende, fra hvem hun saa længe Intet havde hørt, Angst
							for hans Liv, Angst for at være allerede glemt af ham. Den gode Tante
							trøstede hende, hvad det Sidste angik, med Krigens Tummel og Forvirring,
							der gjorde al Correspondance mislig og ofte umulig; hun lovede at skrive
							til Claudine under deres Adskillelse og gjøre sig al Møie for at
							opspørge nogen Efterretning om Lusard Men saa oprigtig og fortrolig som
							denne Samtale end var, saa var der dog et vigtigt Punkt, som ingen af
							Parterne kunde overtale sig til at berøre. Saa uskyldig som Claudine
							visselig var, saa grebes hun dog i den senere Tid af en ængstelig
							Anelse, som hun ikke havde Mod til at forfølge med Tankerne. Ogsaa
							Madame Valler havde ofte med Skræk tænkt paa de mulige Følger af de unge
							Eiskendes Ophold paa Landstedet. Men hverken Tanten eller Niecen turde
							berøre et saa delicat Anliggende. Paa den ene Side Frygt for at
							fornærme, og dyb Skamfuldhed paa den anden, bandt Begges Tunge. De
							fortrøstede sig til snart at sees igjen, og da Claudines Helbred paa den
							senere Tid var bedre, fandt de sig ogsaa derved noget beroligede.En Lædskedrik for den ængstede Claudine var imidlertid meget nær, thi
							allerede næste Aften gav Grossereren et lille Afskedsgilde for sine
							Omgangsvenner, og ved dette omtalte Republicanerne de lykkelige
							Efterretninger om deres Armees seierrige Fremgang i Holland under
							Pichegrus Anførsel, og berettede ved denne Leilighed, at deres fælleds
							Ven Lusard var blandt Dem, som i Generalens Rapport vare nævnede med
							Udmærkelse, og at han tillige var avanceret et Par Grader. Claudine
							kunde i sit Hjertes Glæde ikke undlade at spørge, om der var kommet Brev
							fra ham, men det benægtedes strax som noget under disse Omstændigheder
							næsten Umuligt. Fra Ferdinand derimod indløb der Breve i de samme Dage.
							Han syntes allerede at have tabt Noget af den høie Begeistring, de
							dristige Forventninger, hvormed han havde nærmet sig det galliske Land,
							men han omtalte derimod med stor Varme en ung Genfer, hvis Bekjendtskab
							han havde gjort i Paris. Allerede de sidste Dage i Aaret tiltraadte nu
							Grossereren  og hans Kone
							deres Reise, og Claudine, meget oplivet af de sidste Efterretninger fra
							den Elskede, saae dem reise med temmelig Rolighed og med Haab om deres
							lovede snarlige Hjemkomst.Denne Hjemkomst drog imidlertid i Langdrag. Grossererens Planer kronedes
							med Held, men derimod hændte ham det Uheld, at han ved et uforsigtigt
							Spring fra en Vogn brækkede sit Been. Skjøndt Tilfældet ikke var
							farligt, led han dog endeel, især af en meget stor Utaalmodighed. Den
							fromme Eleonore pleiede ham Dag og Nat med den største Troskab. I sine
							Breve til Claudine beklagede hun sig aldrig, men den inderligste Længsel
							udlyste af dem. Saaledes var man allerede i Slutningen af Marts Maaned,
							uden at Afreisen fra Amsterdam endnu kunde bestemmes. Den stakkels
							Claudine var Fortvivlelsen nær. Indsluttet i sig selv og i sit eensomme
							Værelse, uden Raad eller Støtte, forfulgt af den græsselige Formodning,
							at Lusard, fra hvem man slet Intet hørte, maaskee var død eller troløs,
							syntes hun sig selv at være forladt af Himmel og Jord. Endelig tog hun
							den eneste fornuftige Beslutning, som under disse Omstændigheder var at
							tage: Hun skrev til Madame Valler, og betroede hende Alting, overgivende
							sig aldeles i hendes milde Hænder, bestemt til at følge hendes Villie
							som den eneste Ledestjerne i det Mørke, der omgav den truende Fremtid.
							For sildig - saaledes skrev hun - følte hun nu,
							hvormeget hun havde forsyndet sig imod et Huus, der saa kjærligt havde
							modtaget hende, og som hun nu blev en trykkende Byrde. »Ak!« tilføiede
							hun: »I min grændseløse Begeistring for den skjønne, ædle Mand, som jeg
							elskede, var jeg stolt af at tilhøre ham, af at bringe hans Kjærlighed
							ethvert Offer uden Forbeholdenhed, af at være bunden til ham med alle
							tænkelige Baand. I min Uerfarenhed og Letsindighed tænkte jeg ikke paa
							de skrækkelige Følger, som nu have ramt, ikke mig allene, ikke allene de
							faa Mennesker, som tage Deel i min Skjæbne, men et ulykkeligt Væsen,
							hvis Tilværelse opfylder mig med Angst og Smerte. Mit bedste Haab er, at
							Gud vil føre os Begge bort fra en Verden, som vil forskyde os. Gud vil
							ikke forskyde os, og du, kjære Tante, du vil det ikke heller. Vær
							barmhjertig som han, og antag dig din ulykkelige Claudine.«Dette Brev, som bar tydelige Præg af den skjælvende Haand, hvormed det
							var skrevet, bragte Claudine selv paa Posthuset, for at forvisse sig om,
							at det sikkert blev besørget, og et Glimt af Haab og Beroligelse
							vederqvægede hendes angstfulde Sjæl. Den aldrende  Husholderske, som godt indsaae den Stilling,
							hvori hendes unge Jomfru befandt sig, forsøgte et Par Gange at bringe
							den vanskelige Materie paa Bane, men Claudine, som levede i den
							ungdommelige Illusion, at hun formaaede at skjule sin Tilstand, indlod
							sig ikke med hende. Den gode Jomfru Susanne tog da, ligesom Claudine,
							det Parti at skrive til Madame Valler, og de opsatte saaledes Begge al
							videre Beslutning til Huusfruens Svar og forønskede Hjemkomst.
							Imidlertid talte man Dagene af den kostbare Tid, men inden man endnu
							kunde vente noget Svar fra de Fraværende, kom, som et Billede fra en
							tung Drøm, Justitsraad Valler, med et Ansigt der strax bebudede et
							Ulykkens Bud, og med Omsvøb, der kun spændte den angstfulde Forventning,
							udtalte han endelig den sørgelige Nyhed, at den smukke, gode Eleonore
							Valler var død Et Par Dages Sygdom havde været Nok til at ende dette
							tilsyneladende saa frodige Liv. Denne uventede Efterretning udbredte den
							største Deeltagelse mellem Bekjendte og Ubekjendte, og en dyb Smerte i
							den Kreds, der nærmere eller fjernere stod den Tabte nær. Claudine var
							aldeles bedøvet af dette haarde Slag, og i flere Dage sad hun taus og
							villieløs til Skræk for den velmenende Susanne, der forgjæves bestræbte
							sig for at udrive hende af denne Sløvhed. En Morgen fik hun en Billet
							fra Advocat Dalund I faa Ord sagde han hende Farvel, da han stod ifærd
							med at reise til Udlandet, og havde derfor paa ubestemt Tid overdraget
							sine Forretninger til en Collega. Uden nærmere at omtale det Passerede,
							tilføiede han blot følgende Ord: »Jeg forlader Dem, kjære Claudine, med
							mange kjære Erindringer og hjertelige Ønsker for Deres Fremtid Om og
							naar vi sees igjen, eller hvorhen min Vei gaaer, veed jeg i dette
							Øieblik ikke selv. Lyksalig Den, hvem intet Familiebaand og ingen
							indpræget Fordom holder tilbage fra kjækt at forlade denne hele
							jammerlige Verden!«Man kunde vistnok uden Ubillighed sige, at den stakkels Claudine var
							noget nær et Offer for Tidsalderens gængse Ideer. Fra Ferdinands Tale og
							Digte, ligetil disse løst henkastede Ord, havde Alt ligesom forenet sig
							med hendes egen sværmeriske Sindsstemning, for i det beleiligste Øieblik
							at give hende i de Dæmoners Magt, der helst nærme sig det Bedste og
							Skjønneste. Ved Læsningen af de omtalte Ord hensank hun i dybe Tanker.
							Hun sagde ved sig selv: Dalund er ulykkelig, han har mistet Den, han
							elskede. Det har ogsaa jeg. Men han gaaer fri ud i den vide Verden, han
							er ikke overgiven til Nød og  Skjændsel, som jeg. Han har endnu en Moder, en Broder og en Søster;
							jeg har Ingen, intet Menneske paa Jorden. Min eneste Veninde er død, for
							evig borte, og - o Gud! mit Brev! Nu først husker jeg paa det,
							hvor er mit Brev? I hvis Hænder er det faldet? Nei jeg kan ikke leve!
							Hvad skal hindre mig fra kjækt at forlade denne hele jammerlige Verden?
							Intet Baand binder mig. Næsten et halvt Aar er gaaet, uden at Lusard har
							ladet mig høre fra sig. Hvor kan Krigen saaledes hindre ham? Om jeg var
							i tusinde Krige, jeg skulde vel finde Middel til at erindre ham om mig
							og min Trofasthed Nei, han er død,... eller han har glemt mig. Nei nei!
							det har han ikke! han er død! Og hvad hindrer mig da fra at følge ham?
							fra at bringe ham sit Barn? Ingen indpræget Fordom skal holde mig
							tilbage. De Ædleste, de Uskyldigste have valgt en frivillig Død, og
							foretrukket den for Skam og Tvang og Verdens Foragt. Dersom der er en
							Gud, skulde da han forskyde disse høimodige Mennesker? Nei jeg frygter
							ikke hans Dom. Var min Død ikke hans Villie, saa vilde han have sendt
							mig en frelsende Haand.Den Overgang fra en sløv til en exalteret Stemning, hvori Claudine nu
							befandt sig, forekom hende som Følgen af en ophøiet Rolighed Hun
							besluttede ikke at ville see den næste Dag. Hun sagde ved sig selv: Ofte
							naar jeg saae ud over Havet, faldt det mig ind, hvor naturlig den
							mythologiske Forestilling er, at vi paa Veien fra denne Verden til en
							anden drage over Bølgerne. Vi vugges paa dem som Børn, der skulle
							beroliges efter at have grædt, de kjøle det hede Hjerte, de synge os
							isøvn med en monoton Vuggesang, de bringe os over til hiin Strandbred,
							uden Blodsudgydelse, uden den lumske Gifts Marter. Det er den Død jeg
							vil vælge. Med et rask Spring vil jeg kaste mig ned i Charons Baad; og
							sender den uvenlige Strand mit stakkels Legeme op paa den Jord, jeg vil
							flye, og forraader min Hemmelighed for Menneskene, saa ligemeget! deres
							onde Tale naaer ikke mit Øre, og jeg foragter den.Claudine anvendte den øvrige Deel af Dagen til at lægge alle sine smaa
							Eiendomme i Orden, samt gjennemgaae og brænde de fleste af sine Papirer.
							Et Hjerte af Krystal, hvori vare indesluttede en Lok af Lusards Haar og
							en Blomst af dem, som paa Fransk kaldes lapensée, og som den Elskende ved Afskeden ude paa Landstedet
							havde foræret hende, løste hun fra sit Bryst, hvor hun altid bar det, og
							befæstede det med flere Rader Snore, som hun knyttede fast om sin Hals,
							af Frygt  for at miste
							dette Klenodie i Døden; og da Dagen begyndte at hælde, indsvøbte hun sig
							i Slør og Kaabe og tog Veien til et eensomt Sted ved Kallebodstrand bag
							nogle Tømmerstabler udenfor Vesterport. Udmattet og med synkende Mod
							satte hun sig paa noget Tømmer; hun søgte at fatte sig og at opvække den
							forrige Stemning. Skræk for Døden og Fortvivlelse over Livet kæmpede i
							den Ulykkeliges Indre. Maanen speilede sig i de sagte rullende Bølger,
							der brændte Blus paa Søen i Afstand. Foraarsaftenens Yndighed forøgede
							Claudines Smerte. Hun sad bøiet mod Jorden og holdt begge Hænder for
							Øinene, som for at unddrage sig Synet af Naturens Skjønhed, den
							velbekjendte beslægtede Natur, som hun havde isinde at forlade.Da hørte hun pludselig sit Navn nævne, og da hun saae iveiret, stod den
							gamle Susanne for hende med foldede Hænder og sagde med blødere Stemme,
							end der ellers pleiede at staae til hendes Raadighed: Min Gud og Herre!
							Jomfru Claudine! hvad har De isinde? Jeg har liidt Angst for Dem i mange
							Dage, og idag troede jeg nok at mærke Uraad, og derfor har jeg fulgt
							efter Dem hele Veien hjemme fra. Jeg mener Dem det saa godt, luk dog
							ikke saadan Deres Hjerte for Gud og Mennesker! Vorherre bevares! hvad
							har De isinde? Den gode Gud selv har maaskee ført mig herhen til Deres
							Redning.Disse sidste Ord, der syntes at have en skjult Sammenhæng med Claudines
							ovenanførte Tanke, at var hendes Død ikke Guds Villie, vilde han vel
							sende hende et Menneske til Redning, faldt besynderligt paa hendes
							Samvittighed. Hun brast i hæftig Graad. Susanne satte sig hos hende,
							slog sin Arm om hende og stræbte med kjærlige Ord at aabne sig en Vei
							til hendes Hjerte. Gud forlade mig, sagde hun, Guds og Menneskers Fiende
							vil gjerne lokke os til det Værste, og jeg var i gyselig Angst for at De
							her ved dette afskyelige Vand vilde gjøre Ende paa Dem selv og paa Een
							til.Ja Susanne! svarede Claudine, jeg tænkte, det var bedst at døe, bedst for
							mig og bedst for ... Ak hvad skal vi to Stakler her paa Jorden?- Du milde Frelser! Ak, kjære Barn! har De saaledes glemt Deres
							Christendom? Verden er jo ugudelig nuomstunder, men Deres salige
							Forældre have dog vist i Deres spæde Barndom lært Dem at bede Deres
							Fadervor. Hvorfor skulde De døe? Det gaaer ikke Dem værre end tusinde
							Andre. De kan være vis paa, at det bliver skjult og dødt, som er
							hundrede Gange forfærdeligere. Jeg har tænkt min Deel, da De blev derude
							paa Landet allene med den unge Franskmand. Jeg var  i mit Sind fortørnet paa mit Herskab derfor.
							Gud forlade mig min Synd! Det hed sig, han var syg. Jo vist var han! Men
							skeet er skeet, og Alting kan blive godt endnu. Jeg har allerede betænkt
							det Hele. Vær nu fornuftig og giv Dem tilfreds og hør hvad jeg vil sige.
							Jeg har et Søskendebarn, en venlig, skikkelig og retskaffen Kone; hos
							hende skal De, naar Tiden kommer, faae Værelse og Pleie og Alting paa
							bedste Maade, og ingen Hund skal gjøe ad hvad vi tage os for. Hun og jeg
							skal være paa Raad om at skaffe en brav og honnet Kone, som kan modtage
							det uskyldige Barn, saa er den hele Sag som død og magtesløs. Nu følger
							De smukt hjem igjen med mig, og saa overlægge vi nærmere, hvordan vi
							bedst kan indrette os. Men slaa De kun Deres Lid til Gud Han kan sende
							Det, som aldrig er faldet noget Menneske ind Hvem veed! Hr. Lusard kan
							komme igjen, inden man drømmer derom, og oprette Alting.Naar et Menneske har udstaaet en Lidelse, der vel maa kunde lignes ved
							eensomt Fængsel, den at indslutte i sit Hjerte en Angst og Sorg, som man
							aldrig har givet Ord, som man troer en for menneskelige Øine skjult
							Hemmelighed, og for hvis Opdagelse man skjælver, saa er det en af de
							mange Modsigelser i den menneskelige Sjæl, at det er en Lettelse, at
							opdage en Medvider, og en ubeskrivelig Trøst at høre Det, der synes os
							saa stort, saa uhørt, omtales med en vis Lethed. Saa ofte hører man Folk
							sige, at almindelige, trivielle Trøstegrunde behøver man ikke at høre af
							Andre, dem kan Enhver, som har Lyst, sige sig selv. Men om De, der sige
							Dette, nogensinde havde følt sig aldeles sønderknuste af Skjæbnen,
							eller, endnu værre, ved Følgerne af egen Uret, saa vilde de kjende den
							uendelige Forskjel, der er paa de Ord, vi sige os selv i Sorgens Time,
							og dem, som siges os af en Anden, der med Besindighed overskuer vor
							Stilling. De almindelige, trivielle Sætninger indeholde som oftest en
							sund Fornuft, som næsten Alt hvad man kalder Folkeviisdom; udtalte med
							Kjærlighed faae de ved den en egen Velsignelse, og det Haab, der i vore
							Samtaler med os selv kun synes os en Lygtemand, faaer ligesom Kjød og
							Blod, naar det tilføres os ved en Andens HaandClaudine følte Sandheden af denne Paastand For første Gang i flere
							Maaneder hvilede hendes skjælvende Haand i et velvilligt Menneskes, og
							et mildt Ord naaede hendes Øre. Hun fulgte hjem, Arm i Arm med Susanne,
							og da hun ved Nattens Komme befandt sig ene i sit hyggelige Værelse, som
							hun havde forladt med den Beslutning  aldrig mere at betræde det, forekom hun sig
							selv som vaagnet fra Døden til et nyt Liv, og for første Gang i flere
							Aar kastede hun sig ydmyg og angerfuld ned for Guds Ansigt, takkede ham
							for sin Redning og overgav sin Fremtids Skjæbne i hans Haand. Fra nu af
							sad hun, vistnok bekymret, men stille og taalmodig, ivrig beskjæftiget
							med de Arbeider, som Omsorg for det nærforstaaende Tidspunkt udkrævede.
							Den gamle Susanne ordnede alt Fornødent med en Travlhed, der syntes at
							gjøre hende en stor Fornøielse. De før omtalte glimrende Smykker,
							Grossererens Gave i de glimrende Dage, tilligemed flere smaa
							Luxusartikler af ringere Værd, besørgede Susanne forvandlede til rede
							Penge, og den lille Capital fandtes fuldkommen tilstrækkelig til alle
							Udgifter i den første Tid. For Folkene i Huset hed det sig, at Jomfru
							Claudine skulde reise til sin Tante i Tydskland, hendes Tøi blev
							indpakket, og Susanne vidste saa snildt at fjerne alle Vidner den Aften,
							der bragte den syge Claudine til det for hende bestemte Tilflugtsted, at
							Ingen den næste Morgen tvivlede paa, at jo Jomfruen, inden man ventede
							det, var bleven afhentet af det fremmede Herskab, med hvilket det hed
							sig, hun skulde foretage Reisen.Da Morgensolen paa denne Dag tittede ind i det lille hyggelige Kammer,
							hvori Claudine laae i en sneehvid Seng, kyssede dens rødlige Straaler,
							som til Velkomst paa denne Jord, en lille Dreng i den unge Moders Arm.
							Aldrig anede Følelser gjennemstrømmede Claudines Sjæl. Henrykkelse,
							Veemod, en ny, hidtil ukjendt, unævnelig, Alt overveiende Kjærlighed var
							opgaaet for hendes indre Sands, og med Skræk tænkte hun allerede paa, at
							Omstændighederne snart vilde frarøve hende denne Skat, hvis uvurdeerlige
							Værd hun i sin ulykkelige Sindsstemning ikke tilforn havde tænkt sig.
							Imidlertid var Øieblikket saa lyksaligt. Hun betragtede sin Søn med glad
							Forundring, søgte i hans lille Ansigt at opdage Spor af den elskede
							Faders Træk, og bedækkede hans smaa Hænder med sine Kysse.Den Kone, i hvis simple, men behagelige Hjem Claudine befandt sig, var en
							Skipper-Enke ved Navn Madame Lyng, som af sin forrige Velstand havde det
							lille Huus tilbage, hvilket hun beboede, og hvoraf hun bortleiede nogle
							Værelser. Hun havde gaaet meget igjennem i Livet, og var et af de aldrig
							noksom paaskjønnede Mennesker, hos hvem Hjertets Godhed og Blødhed
							træder i Stedet for Opdragelse og Dannelse, og hvem Erindringen om de
							egne udstandne Lidelser og Forurettelser lærer Fiinhed i Omgang,
							tiltrods for enhver udvortes  Stilling i Livet. Med uforstilt Deeltagelse modtog hun den unge
							Patient, pleiede hende med største Ømhed, og aldrig kom mindste
							nysgjerrige Spørgsmaal, mindste udelicate Hentydning over hendes Læber.Det var aftalt, at Claudine skulde opholde sig en Maaned hos denne Enke,
							hos hvem hun befandt sig saa vel, at hun ønskede aldrig at være nødt til
							at forlade dette Tilflugtsted, og mangengang næsten bedrøvedes over den
							Hurtighed, hvormed hendes Helbred og Kræfter vendte tilbage. Susanne,
							der jævnlig besøgte hende, bragte et Par Gange den Kone med, som hun
							havde udseet til Barnets Pleiemoder, men Madame Lyng, der bemærkede det
							smertelige Indtryk, som Synet af denne Person gjorde paa Claudine,
							erklærede Susanne, at Barnet ikke maatte tages fra Moderen, saalænge
							denne opholdt sig i hendes Huus.Den tredie Uge af denne Maaned var næsten udløbet, da Susanne en Dag med
							megen lilfærdighed kom og bragte Breve, som samme Morgen vare ankomne
							baade til hende selv og til Claudine. Med bankende Hjerte gjenkjendte
							Denne sin Onkels Haand paa Udskriften af det ene, og Tante Malfreds paa
							det andet. Grossereren underrettede sin Niece om, at det føromtalte Brev
							til hans afdøde Kone var ankommet et Par Dage efter hendes Død, at han
							havde aabnet og læst baade dette Brev og et fra Susanne, langt fra at
							ane, at noget af dem kunde indeholde nogen Hemmelighed, mindst en saadan
							som han til sin Sorg og største Overraskelse havde erfaret ved Læsningen
							af dem begge. Han vilde - skrev han - afholde sig
							fra at gjøre Claudine Bebreidelser, men troede medrette at kunne fordre,
							at hun nu aldeles rettede sig efter de Forholdsregler, som han nærmere
							havde detailleret i sit Brev til Susanne, og for hvis Efterlevelse han
							havde paalagt den gamle Pige Ansvaret. Fra Tante Malfred havde han havt
							Brev, og et af lignende Indhold vilde formodenlig allerede være i
							Claudines Hænder, og hun vilde deraf have erfaret, hvad Vei hun havde at
							gaae, og takke sin gode Skjæbne, der bød hende et saa lyksaligt Middel
							til at oprette den Skam, hun havde paaført sig selv og sin Familie.I Tante Malfreds Brev befalede denne strenge Dame sin Pleiedatter, jo før
							jo heller at begive sig til hendes nye Hjem i Mecklenborg, hvor en stor,
							uforudseet Lykke ventede hende. Af det heri indlagte Brev vilde hun faae
							at vide, hvorom Talen var, og - tilføiede Tanten,  - hvor utrolig megen
							Daarlighed der end for Tiden var indtrængt i Verden, saa vilde det dog
							vel være utænkeligt, at en Pige uden Formue og nogensomhelst Udsigt i
							Fremtiden kunde skyde en saadan Lykke fra sig. Desværre havde hun for
							silde erfaret, at Claudine under sit Ophold i Kjøbenhavn havde levet i
							den fordærveligste Omgangskreds, men om Daarligheden saaledes skulde
							have indtrængt sig i hendes letsindige Hoved, at hun skulde afslaae et
							Tilbud som det, hvormed hun i indlagte Brev blev beæret, vilde Tanten
							ikke mere erkjende hende for sin Søsterdatter. Claudine gjættede med
							Forfærdelse Indholdet af dette i Tantens indsluttede Brev. Det var
							nemlig et formeligt Frierbrev fra den føromtalte tydske Kjøbmand, der
							havde tilbragt en Dag af den forrige Sommer paa Landstedet, og hvis
							forelskede Blikke og Adfærd ikke vare undgaaet den unge Pige.Susanne kunde neppe lade den ængstede Claudine Tid til at gjennemløbe
							disse Breve, men bad hende med travl Urolighed at læse det, hun selv
							havde modtaget, hvis Vigtighed hun ikke noksom kunde bebude, og virkelig
							var ogsaa dette Brev vigtigt nok for den stakkels Claudine; thi
							Grossereren paalagde deri Susanne, under Trudsel af det fuldkomne Tab af
							hans Gunst og hendes Plads i hans Huus, at sørge for, at Claudines
							Feiltrin blev en Hemmelighed for Verden, at være ansvarlig for, at
							Barnet strax blev udsat til Folk, hvor dets Tilværelse kunde forblive
							skjult, og Moderen, saasnart hendes Helbred paa nogen Maade tillod det,
							uopholdelig besørget til Mecklenborg. De Udgifter, som vare nødvendige
							ved denne Leilighed, kunde hun reqvirere paa hans Contor, indtil hans
							Hjemkomst, der var lige forhaanden. Han ønskede, at Claudine, om muligt,
							maatte være reist, inden han gjensaae sit Huus, der desuden var ham
							sørgeligt nok. Han nægtede ikke, at han var meget vred paa sin uværdige
							Broderdatter, og endnu mere paa hendes letsindige Forfører, der saa
							skjændigen havde misbrugt hans Gjæstfrihed.Med hede Taarer, men ganske taus, lagde Claudine Brevet sammen og gav det
							tilbage til Susanne. Ja søde Jomfru! sagde Denne, nu seer De da selv, at
							det er min Pligt at maatte paastaae, at Barnet jo før jo heller kommer
							til den skikkelige Kone, De har seet. Jeg skal have Øie med det, det
							lover jeg, og Penge ville vi nu ikke mangle, saa Vorherre har jo maget
							det godt for os, eftersom det var galt. Maae vi nu ikke hente Barnet
							imorgen eller iaften? Ikke sandt, vi maae? Og  naar De saa i næste Uge med Guds Hjelp er
							saa vel, at De kan taale Reisen....Madame Lyng, der saae de døende Blikke, som den ganske blege unge Moder
							kastede til sin Søns Vugge, afbrød Susannes Talestrøm og svarede: Nei,
							om Reisen kan der ikke være Spørgsmaal endnu; de fire Uger, vi have
							accorderet om, ere ikke forløbne, og før vil jeg ikke miste min lille
							Dame, og Barnet kan I heller ikke faae hverken idag, eller imorgen eller
							iovermorgen. Det er ikke døbt endnu. Paa Søndag skal det i Kirke. Jeg
							har selv gjort Aftale med Præsten, som har været mig behjelpelig med at
							indrette Alt hvad der hører sig til. Den lille Moder og jeg skal selv
							bære det til Daaben, og min Logerende hernede skal være Fadder, det har
							han lovet mig at være, for et Vidne vil Præsten have. Saadan har jeg
							indrettet det, og vil du selv være med, skal det fornøie os.Jeg vilde gjerne, svarede Susanne, men i denne Tid, da jeg venter min
							Herre hjem, har jeg saameget Andet at passe, at det overgaaer mine
							Kræfter. Men Gud forbarme sig! hvad er dog forresten alt Dette
							- om jeg maa sige det - for dumme Indretninger? Skal
							Jomfru Claudine, som har saamange Bekjendte her i Byen, komme i Kirken
							paa de Maader, hvor hun kan blive seet af Gud og al Verden?- Ja, af Gud, det er vist, men ikke af al Verden, thi i den
							Kirke komme ikke Mange, og Præsten, som er min gode Velynder, har
							bestemt os en Tid strax efter Gudstjenesten, da der ikke vil være Nogen,
							uden et simpelt Barn, som ingen Andre end Forældrene komme med, og dem
							kjende vi ikke, saa vi kan være rolige i den Henseende.- Naa, og ovenikjøbet skal en fremmed Mand staae Fadder?Ja, min gamle Logerende, svarede Madame Lyng leende: Han skal ikke
							forraade Mange. Han er tunghør og saa kortsynet, at han ikke vil kunne
							see, hvem der sidder i Karreten paa Sædet ligefor ham. Han vilde ikke
							kjende vor lille Dame igjen, om det saa kunde redde hans Liv. Forresten
							er det en god Mand, som ikke er nysgjerrig.Med betænkelig Mine og rystende paa Hovedet sagde Susanne: Ja Gud forlade
							dig, om du gjør mig ulykkelig! Grossereren kan komme, førend man veed af
							det, jeg kan ikke lyve for den gode Mand, jeg i saamange Aar har tjent
							tro og redelig. Men i Guds Navn! Efter Søndag altsaa, saa tales vi da
							ved.- Nei, Ugen skal gaae tilende, inden du maa tale om Barnet.- Hele Ugen? Herre Gud, Grethe! hvor kan du være saa urimelig?
							Naa farvel! jeg har Andet at gjøre end at staae her og ærgre mig.Med hjertelig Deeltagelse betragtede den gode Madame Lyng den dybe
							Nedslagenhed, som efter denne Samtale udlyste af Claudines hele Væsen.
							Hun stræbte at opmuntre hende ved sin Omsorg, sin umiskjendelige
							Velvillie, men vidste imidlertid intet Middel til at afvende den
							Skjæbne, der truede den bedrøvede Moder; ja endogsaa det nylig anvendte
							Palliativ, at vinde Tid, vilde snart ikke mere være brugbart.Saaledes hengik et Par Dage, og Søndag Morgen kom, da Barnet skulde
							døbes. Foraarssolen skinnede saa varmt ind i det lille Kammer, at Madame
							Lyng aabnede et Vindue i det større, tilstødende Værelse og lod Døren
							til dette staae aaben. Man var netop færdig med at pynte den lille
							Dreng, Madame Lyng lagde ham i Claudines Arme og sagde: Jeg har flere
							Gange havt mine Anelser og en egen Forudvidenhed ved høitidelige
							Leiligheder som den, hvortil vi nu stunde, og det bæres mig sikkert for,
							at hvordan det nu gaaer eller ikke, saa vil dette søde Barn blive Deres
							Lykke og Glæde i Verden.Det bankede imidlertid stærkt paa den yderste Dør. Madame Lyng trak
							Skjermbrættet frem for Kammerdøren, som hun lod staae aaben. Claudine
							benyttede sin Eensomhed for at overgive sig til sine Følelser, hun
							trykkede sin Søn til sit bristefærdige Hjerte og lettede det ved at lade
							sine Taarer frit Løb. Hun havde kun med adspredt Sands lagt Mærke til,
							at der var kommet et Besøg til Madame Lyng, og at en Fruentimmerstemme
							lød fra det næste Værelse gjennem den aabne Dør. Endelig blev hun
							opmærksom ved et Udbrud af hendes Vertindes ellers saa sagte Stemme:
							Hvad siger De? Nu det var en kjær Hilsen, De har bragt mig. Det er
							mange, mange Tider siden jeg hørte fra min gode Christiane, som jeg
							aldrig har glemt.- Da har hun saamænd heller ikke glemt Dem. Det var i vore gode
							Dage, vi vare sammen, siger hun: da de onde kom, bleve vi adskilte.- Det glæder mig, at De har besøgt hende. Hun lever endnu i sin
							Landsby?- Ja hun har endnu bestandig sin gamle nydelige Bolig, og der
							er saa propert og hyggeligt hos hende; man kunde være der med Fornøielse
							alle sine Levedage.- Men boer hun ganske ene?- Ja med en lille Bondepige, som tjener hende og som hun har
							oplært.Mine Tanker, sagde Madame Lyng, have mangen Dag været hos vor gode
							Christiane, jeg har tidt forundret mig over, hvorledes hun i saamange
							Aar har kunnet ernære sig derude paa Landet.- Jo seer De! Bønderne der i Egnen ere velhavende. I Alt, hvad
							de saadan kostede paa deres Stads og den Slags Ting, saa var der Ingen
							som jo søgte Madame Christiane, som de kalde hende, eller Madame Nissen,
							som hun hedder hos de Fornemmere, for hun har ogsaa havt Arbeide fra
							Kjøbstaden strax derved og fra Herregaardene rundt omkring. Hun var
							altid saa net i sine Hænder, hun syede Skrædersyning og broderede Huer
							og Livstykker og jeg veed ikke hvad, og hun underviste ogsaa Pigebørn
							fra Byen og Herregaarden i Haandarbeide. Stedet er jo saa langt fra
							Kjøbenhavn, saa Folk takke Gud for et Menneske i Nærheden som Madame
							Christiane. Ja hidtil er det gaaet godt, men nu begynder hun rigtignok
							at frygte for Fremtiden, thi hverken Øine eller Kræfter ville mere ret
							staae bi. Hun vilde gjerne have et anstændigt yngre Fruentimmer i
							Compagnie med sig til sin Hjelp, men hvor findes saadan En? Madame
							Christiane er virkelig et dannet Fruentimmer, hun har ordenlig et
							fornemt Væsen.O! sagde Madame Lyng: De skulde have seet hende i vore gode Dage, som hun
							kalder dem. Hun var den smukkeste og nydeligste Pige, man vilde see.
							Hvem skulde tænkt, at hendes Skjæbne var bleven saa slet i Verden?- Ja du gode Gud! hun er skammelig behandlet i sin Ungdom. Han
							giftede sig jo med en Anden ligefor hendes Øine, det afskyelige
							Menneske, som hun troede saa godt. Men ret gjorde hun, hun gik sin Vei,
							Dagen før Brylluppet skulde staae. Pokker maatte da være Selskabsjomfru
							hos saadan en Junkers Mama. Hun gik da til sin Moster, Forpagterens
							Kone, som hjalp hende med Raad og Daad til at kunne bosætte sig for sig
							selv i Landsbyen, da hun havde født Drengen. Men jeg snakker! Alt Det
							veed De vel lige saa godt som jeg.- Nei, de nærmere Omstændigheder ved hendes Skjæbne veed jeg
							kun saa løselig. Lever hendes Søn? Og hvor er han?- Aa han er hos Vorherre for Sneese Aar siden. Han døde, da han
							var ikke ældre end halvandet Aar, og veed De, hvad hun siger? Af alle
							hendes Ulykker, siger hun, er det den største, at hun mistede den  Dreng. Det er jo egenlig
							urimeligt, thi Herregud! saadant et uægte Barn, som ingen Fader har, og
							som dog Moderen kan være nødt til at lade komme ud til Fremmede ....Ved denne Vending af Samtalen reiste Madame Lyng sig hurtig og skjød
							Døren i til Claudines Kammer, og da den Fremmede strax efter gik, kom
							hun iilfærdig, hentede Moder og Barn og førte dem ned i Karreten, som
							holdt for Døren, og hvori den omtalte gamle Mand allerede sad, og saae
							ud, som om han halvveis sov.Ved Indtrædelsen i den store, næsten aldeles mennesketomme Kirke følte
							Claudine sig forunderlig tilmode. Det var fire Aar siden, at hun som
							Confirmand havde staaet paa Kirkegulvet, og med Undtagelse af den
							Morgen, da hun faa Dage efter gik til Alters, havde hun ikke nærmet sig
							de hellige Hvælvinger før idag, da hun som en forladt, fattig Moder
							bragte sit faderløse Barn til Daaben. I Kirkestolen, hvor Fadderne i faa
							Minuter opholdt sig, sad ogsaa det af Madame Lyng nævnede simple Ægtepar
							med deres Barn. Ak, sukkede Claudine i sine stille Tanker, hvor ere
							disse Forældre lykkelige! Vel bærer deres Udseende Præg af Møie og
							Gjenvordighed, rimeligviis vende de hjem til en ringe Bolig, hvor intet
							Festligt venter dem, men de bringe deres Barn til deres eget Hjem, hvor
							Ingen tør berøve dem det. De ere To til at dele Livets Byrde og til at
							elske deres Barn.Kirkebetjenten gav nu Tegn til at Præsten ventede, og den lille
							Forsamling traadte ud paa Kirkegulvet, hvor Præsten, en aldrende,
							hvidhaaret Mand, lod sit milde Blik møde den undseelige Moder, og hans
							sonore Stemme begyndte nu at gjenlyde i det høie Rum. Ritualen, som
							bruges ved denne høitidelige Handling, var Claudine saagodt som ganske
							ubekjendt Den tiltalte hende paa en hende selv uforklarlig Maade. Det
							skjønne Evangelium om Jesus, der tager de smaa Børn i Favn og velsigner
							dem, greb hende saa dybt, at hun ikke var Herre over sine Taarer, der
							faldt som Dugdraaber paa Barnet i hendes Arme. Hun kaldte sin Søn Charles efter hans Fader, og Billedet af den
							tabte Elskede stod reent og uden Mistro for hendes Sjæl.Da hun kom hjem, kastede hun sig i Madame Lyngs Arme. Hendes Kinder
							blussede. Den ældre Veninde saae paa hende med Forundring. De forekommer
							mig som forvandlet, sagde hun. - Ja det er jeg, svarede
							Claudine: O kjære Veninde! De, som er det eneste Menneske i Verden, til
							hvem jeg tør betroe mig, o hav Medlidenhed med mig! Jeg kan ikke give
							mit Barn fra mig! Jeg kan det ikke! jeg bør det ikke!Ak, om De vidste, hvad der er forgaaet i mit inderste Væsen under den
							hellige Handling, hvorfra vi komme! Ja min kjære Tante Eleonore havde
							Ret I Kirkens stille Helligdom findes en Ven, som ikke forlader os i
							Sorgens Time. Det forekom mig saa levende, at jeg var En af de Qvinder,
							som med bekymret Hjerte bragte sit Barn til Frelseren, at De, som omgave
							ham, vilde støde den stakkels Moder tilbage, men han selv kaldte hende
							med sin milde Stemme og tog det lille Barn i sine mægtige Arme. En salig
							Følelse gjennemfoer mig ved Tanken om, at jeg indviede ham min Søn,
							Korsets Betegnelse paa hans lille Ansigt og Bryst var mig et Tegn paa,
							at den milde Frelser vilde antage sig min fattige Dreng som sin Eiendom.
							Ak! aldrig havde jeg troet, at slige Øieblikke kunde være til for mig.
							Men i min Sjæl sagde jeg: Jesus, Herre! Du som har taget mit Barn i dine
							Arme, jeg lover dig ikke at slippe det af mine, jeg lover, at Moderen
							skal med Troskab forsone, hvad Jomfruen letsindigen har feilet, jeg
							forlader mig paa din Hjelp.Den Begeistring, hvormed disse Yttringer bleve udtalte, rørte dybt den
							gode Madame Lyng. Ak, kjære Barn! sagde hun: Hvad De siger, er saa smukt
							og godt. Men desværre! Denne Verdens Trang og Nødtørft er saa tung at
							bære. Tro De mig! Jeg har prøvet den. Gud give, jeg formaaede at hjelpe
							Dem, men hvorledes skal vi bære os ad for at berede Dem og Deres Søn en
							sorgfri Fremtid imod Deres Families Villie?Hør mig, svarede Claudine: Et Raad er blevet mig ligesom indgivet. Gud
							har ladet en Stemme tale til mig, ja en Stemme! thi mine Øine saae ikke
							Den, fra hvem den kom, og De, kjære Veninde, kan visselig hjelpe mig.Hun omtalte nu den Samtale, hvortil hun samme Morgen havde været et
							usynligt Vidne. Den Christiane, hvis Skjæbne lignede hendes egen,
							ønskede en Medhjelper; at blive Denne var hendes høieste Attraa. Hun
							sagde: Jeg forstaaer mig godt paa mangehaande Arbeider, jeg kan ogsaa
							undervise Børn i boglige Kunster. Jeg skal være flittig og nøisom og en
							kjærlig Datter for Deres Veninde, blot hun vil tillade mig at have mit
							Barn hos mig og forunde mig saamegen Deel af Det, jeg kan fortjene, som
							en Moder vilde tilstaae sin Datter.Madame Lyng syntes godt om denne Plan, der forekom hende ønskelig for
							begge Parter; kun indvendte hun sin Frygt for at skade  Susanne. Det kan Ingen af os
							ville, sagde hun, og Deres Familie, troer De, at den vil lade Dem rolig
							forblive i en saa ydmyg Stilling?Claudine meente, at disse Vanskeligheder lode sig overvinde, og efter
							nærmere Overveielse blev man enig om en Fremgangsmaade, som man nu med
							Besindighed iværksatte. Madame Lyng skrev samme Dag til den saakaldte
							Madame Christiane, og efter et Par Dages Forløb modtog hun et høist
							tilfredsstillende Svar. Med Længsel ventede Christiane sin unge Veninde,
							som hun udtrykte sig, og en Bonde fra Landsbyen, som var Overbringer af
							Brevet, havde paataget sig at befordre den unge Dame eller idetmindste
							hendes Tøi. Madame Lyng medgav ham Claudines Kuffert og et Brev, hvorpaa
							den unge Veninde havde tilføiet nogle linier. Opgaven var nu at kunne
							udføre sin Plan uden at paadrage Susanne nogensomhelst Ubehagelighed.
							Hun maatte med al Sandfærdighed kunne forsikkre sin Herre, at hans
							Befalinger vare efterlevede, og da det Modsatte snart vilde opdages,
							maatte hun med ligesaa god Samvittighed kunne bevidne sin Uvidenhed og
							Uskyldighed. Claudine kjendte sin Onkel nok for at stole paa, at naar
							han kun først havde faaet den Forsikkring, at hans Villie var
							efterkommen, vilde han ikke lettelig oftere bringe en Sag paa Bane, der
							var ham ubehagelig, saa Susanne kunde vel i nogen Tid have opdaget
							Hemmeligheden uden at behøve at tage sin Tilflugt til Usandhed for at
							skjule den, og opdage den vilde hun meget snart, naar hun i sin
							Troskyldighed gik hen for at see til Barnet. Man valgte derfor til
							Claudines Afreise en Dag, da man vidste, at Susannes Tid ganske var
							optagen af huuslige Forretninger, og at hun, for at vente sin Herre,
							vist ikke i et Par Dage vilde forlade Huset, hvilket hun heller ikke
							vilde faae Leilighed til de første Dage efter hans Ankomst. Madame Lyng
							havde forskaffet Claudine en Befordring med en halv tillukket
							Retourvogn, som skulde bringe hende til et Verthuus, en Miilsvei fra den
							Landsby, som var hendes Reises Maal. Denne Landsby laae ikke paa den
							almindelige Postroute, men fra det Verthuus, hvor hun skulde udhvile om
							Natten, vilde hun lettelig den næste Morgen finde en Leilighed til at
							blive befordret til sin Bestemmelse.Dagen før sin Bortreise skrev Claudine til sin Onkel, takkede ham for den
							Tid, hun havde tilbragt i hans Huus, bad om hans Tilgivelse, og uden
							videre at omtale sine Planer for Fremtiden, bad hun ham ansee hende, som
							om hun deelte sin uforglemmelige Tantes Grav. Hun skrev ogsaa til Tante
							Malfred, afslog med høflige, men bestemte Ord  det projecterede Giftermaal, og tilføiede,
							at hun nu ret havde følt Sandheden af Tantens gjentagne Yttring, at en
							Pige i hendes Stilling burde kunne ernære sig selv, og da en god Plads i
							et anstændigt Huus i en af Provindserne var bleven hende tilbuden, saa
							haabede hun, at hendes Tante tillod hende at vælge denne Vei til
							Uafhængighed. Brevet endte med mange Taksigelser for den Underviisning
							og Opdragelse, som gjorde et saadant Skridt muligt for hende. Dette Brev
							skulde først om en Uges Tid bortsendes, det andet til Onklen skulde
							leveres ham efter hans Hjemkomst. Man havde med omhyggeligt Overlæg
							betænkt Alt hvad der kunde tjene til at skjule Claudines Opholdssted.
							Hun vilde ombytte sin Faders Familienavn med hans Døbenavn, og kalde sig
							efter dette Johansen,
							dernæst skulde hun ifølge Christianes Ønske udgives for Enke efter en
							Sømand, der var bleven borte paa en Søreise.Om Aftenen kom Susanne. Man sagde hende, at Claudine Dagen efter vilde
							reise, og Madame Lyng lovede at besørge Brevet hen til dets Bestemmelse.
							Claudine tog kjærlig Afsked med Susanne, erindrede med et rørt Hjerte
							hvad hun skyldte den gamle velmenende Veninde, og bad hende modtage et
							lille overblevet Smykke til Erindring om hende og hiin Aften, da Susanne
							havde været hendes gode Engel. Meget bevæget og fornøiet modtog den
							gamle Pige baade Smykket og Brevet til Onklen. Med et lettet Sind gik
							hun hjem, og tidlig næste Morgen bragte den gode Madame Lyng Claudine
							ubemærket til det Sted, hvor Vognen ventede, og ganske skjult under dens
							Dække rullede Moder og Barn ud af Byens Port.Det var en varm og skjøn Junidag. Efter overstandne legemlige Smerter,
							efter lange, tunge Dages Sorg og Angst at føle sig under Guds klare
							Himmel, sund og fri, med sin bedste Skat reddet af Skibbruddet, er
							vistnok Noget af det Lyksaligste, som i vor jordiske Tilværelse kan
							blive os stakkels Dødelige til Deel. Claudine nød en saadan salig
							Fornemmelse. Hun inddrog begjærlig den friske, af Sommerdagens Vellugt
							opfyldte Luft i sit lettede Bryst; hun hilsede de lysegrønne Træer, den
							af Anemoner blomstrende Eng, som Ungdoms-Venner fra sit eget
							Foraars Dage. Smaafuglene, som fløi til deres i Busken skjulte Rede,
							hvor de gjemte deres Unger for hver røverisk Haand, syntes hende at dele
							Skjæbne med hende, og med deres Sang og Qviddren at ønske hende Lykke.
							Men saa glad hun end var, saa blev dog en Følelse af Frygt herskende i
							hendes Sind. Hun  forekom
							sig selv som en flygtende Fange, efter hvem man er paa Spor for at
							berøve ham en Skat, som han fører med sig. Hver Gang en Vogn, en
							Ridende, eller blot en Forbigaaende mødte paa Veien, skjulte hun sig
							omhyggelig i Krogen af Vognen, og naar Barnet græd, ængstede det hende,
							og hun tittede omkring sig for at see, om Nogen var i Nærheden. Uagtet
							at Reisen varede hele Dagen, steg hun ikke ud af Vognen, men nøiedes med
							at nyde noget Brød og Melk, hvormed Madame Lyng havde forsynet hende. Om
							Aftenen naaede man det omtalte Vertshuus. Hun lod sig anvise et lille
							Værelse, lagde sit Barn til Ro i en Seng, som der fandtes, forlangte et
							tarveligt Aftensmaaltid, som hun nød med ungdommelig Appetit, og glædede
							sig til den Hvile, hvortil hun efter den lange Kjørsel særdeles trængte.Om lidt hørte hun en Vogn rulle ind i Gaarden, med stor Larm og
							Hestetrampen, og strax derpaa bemærkede hun, at et Værelse, der stødte
							til hendes, blev oplukket, og at nogle Personer traadte derind, af hvis
							Stemmers Lyd hun dømte, at det var Herrer, der talte Fransk, Tydsk og
							Hollandsk mellem hverandre. Pludselig hævede sig mellem disse en Stemme,
							som paa Dansk spurgte den indtrædende Opvartningspige, hvilke Værelser
							han og hans Selskab kunde faae til Natteleie. Med Forfærdelse
							gjenkjendte Claudine sin Onkels Stemme. Til ydermere Skræk gav hendes
							lille Barn sig i det Samme til at græde. Hun greb det iilfærdigt i sine
							Arme og holdt det saa fast, som om man allerede vilde frarive hende det.- Hvem boer inde i den Stue? spurgte nu den frygtede Stemme.- Der logerer en lille ung Kone med sit Barn.- Skal vi have det Børneskraal at trækkes med inat? Det er jo
							afskyeligt! Kan den Madame ikke faae et andet Kammer? Kan man ikke gaae
							ind og bede hende om at bytte med et af dem, vi skulde have? Lad os see
							derind! Er hun kjøn?Uagtet Claudine iforveien havde forvisset sig om, at Døren var tillaaset,
							skjælvede hun dog af Angst, og efter et Øiebliks Betænkning listede hun
							sig ud af en modsat Dør og opsøgte Kjøkkenet, hvor hun sagde til et Par
							af Husets Fruentimmer, at hun havde ventet, at en Vogn fra den By,
							hvortil hun stundede, skulde afhente hende der paa Stedet, og at det var
							hende magtpaaliggende at komme til sin Bestemmelse inden Morgenen,
							hvorfor hun bad dem at skaffe en Befordring dertil. De forsikkrede hende
							om Umuligheden af at opfylde  hendes Ønske saa silde paa Aftenen, men da hun vedblev at spørge, om
							der ikke i Nærheden fandtes en Bonde, som man for god Betaling kunde
							formaae til at kjøre hende den ikke lange Vei, svarede de, at paa hiin
							Side Engen laae et Huus, hvis Eier pleiede at befordre Reisende, men de
							havde Ingen at sende derhen, da saavel deres Staldkarl som de selv vare
							altfor beskjæftigede med de nysankomne fremmede Herrers Opvartning.
							Claudine, der for ingen Priis vilde blive under Tag med sin Onkel,
							besluttede, at hun ved Hjelp af den lyse Sommernat selv vilde opsøge den
							Bondegaard som man beskrev hende som ganske nær; og da Folkene i
							Vertshuset egenlig gjerne saae, at hendes Værelse blev ledigt til de
							fornemmere Gjæsters Benyttelse, styrkede de hende i dette Forsæt, og en
							halwoxen Pige blev beordret til at følge hende et Stykke paa Veien.
							Claudine listede sig ubemærket tilbage til Kammeret, tog sin lille
							sovende Dreng og indpakkede ham forsigtig, til Beskyttelse mod
							Natteluften, tog en Pakke, hun havde medbragt, under Armen, tilhyllede
							sig og Barnet i Slør og Kaabe, og gav sig paa Veien med Pigen, der ilede
							med stærke Skridt for snart at komme hjem igjen; og kun ved at love
							hende god Betaling forhindrede Claudine hende fra at vende om efter de
							første hundrede Skridt.Stien over Engen var ikke saa kort, som hun havde haabet. Det blæste
							koldt, de gik mod Vinden, og den stakkels Claudine havde ondt ved at
							holde Skridt med Pigen. Hun var træt, og det blev hende besværligt at
							bære Barnet og Pakken. Endelig naaede de Huset, Pigen saae ind ad den
							aabne Port og sagde: Lænkehunden er der ikke, De kan frit gaae over
							Gaarden til den Stuelænge her ligefor. Naar De banker paa Vinduet der,
							nærmest Stalden, saa kommer Manden nok ud, dersom han bare er hjemme.Efter disse Ord og efter at have modtaget den lovede Betaling, løb Pigen
							tilbage, alt hvad hun kunde, og Claudine fulgte Anviisningen og gik hen
							mod Vinduet, hvor hun tittede ind og skimtede to Senge med nogle sovende
							Personer, der forekom hende at være Fruentimmer og Børn. Hun bankede
							gjentagne Gange paa Ruderne, men de Sovende lode sig ingenlunde
							forstyrre. Hun gik til alle Vinduer og saae indenfor et af disse i et
							lille Kammer to Karle, som ligeledes laae og sov. Lidt mindre dristig
							vovede hun dog igjen at banke her, men uden bedre Held. Det begyndte at
							smaaregne, og da hun i sin Utaalmodighed endnu engang forsøgte at banke,
							raabte en af Karlene 
							isøvne med en saa raa Stemme, at hun forfærdet veg tilbage; og da hun i
							det Samme opdagede et Skuur, hvortil Døren stod aaben, ilede hun derind.
							Hun lyttede med Ængstelse, men mærkede snart, at Alt var stille og
							roligt i Søvnens Arme. Hun undersøgte det lille Rum, hvori hun befandt
							sig. Det stødte til en Stald, hvori der stod Heste. Stalden var adskilt
							fra det Aflukke, hvori hun befandt sig, ved nogle Bræder, ligesom et
							Gitter; det var egenlig et Foder-Kammer, og i Krogen laae en stor Bunke
							Hø og Halm. For den trætte Vandrerske med sit diende Barn ved Brystet
							var Dette et velkomment Leie, hun besluttede her at oppebie den lyse
							Morgen, der ikke kunde være langt borte, redte sig et Leie med sin Pakke
							til Hovedpude, svøbte sig og sit Barn tæt ind i sin Kaabe, og lagde sig
							ned, efter at have skudt Døren paa Klem, thi lukkes kunde den ikke. Hun
							havde besluttet at hvile, men vogte sig for at sove paa dette fremmede
							og usikkre Sted, og heller ikke fik hun megen Ro dertil, da hun snart
							fornam en Lyd som af Dyr, der kradsede og løb omkring i det Halm, som
							laae udstrøet over hele Gulvet. Hun formodede, at det var Rotter, og var
							bange for disse ubehagelige Gjæster. Pludselig følte hun noget Koldt og
							Fugtigt berøre hendes Kind, hun foer op i Skræk, men beroligede sig
							snart, da hun skimtede en stor Hund, der logrende og ydmyg krybende
							nærmede sig hende. Hun klappede den, fornøiet over at see et venligt,
							levende Væsen. Den lagde sig ved Foden af hendes Leie, den bedækkede med
							sit store Hoved hendes kolde Fødder og varmede dem. Denne lille
							Begivenhed gjorde et behageligt Indtryk paa den stakkels Flygtning, hun
							forekom sig sikkrere i denne Hunds Varetægt, hun fandt sig mindre
							eensom, og tiltrods for hendes Forsæt lukkede en sød Søvn snart hendes
							Øine, medens den lille Dreng ligeledes sov trygt ved hendes moderlige
							Bryst. Og saaledes laae den nu for kort Tid siden saa almindelig
							afgjorte, saa glimrende og misundte Claudine paa et daarligt Straaleie i
							et usselt Aflukke, skjulende sig for Verdens Øine, forladt, uden anden
							Beskytter end en Hund, som Tilfældet havde ført til hende, og med alt
							Dette langt fra ikke ulykkelig, men sødt indslumret med Hjertet fuldt af
							Haab og Kjærlighed.I den tidlige Morgenstund kom Gaardens Eier hjem. Karlene, som i det
							Samme forlode deres Sovekammer, modtoge hans Vogn og begyndte at aflæsse
							den, medens han selv spændte Hestene fra og førte dem ind i Stalden.
							Hunden, som hørte sin Herre komme, sprang ham  imøde og aabnede derved Døren til Aflukket,
							hvor den sovende Claudine laae med sit Barn i Armen. Hendes Hat og Slør
							var gledet af hendes Hoved, og de rige Haarlokker bølgede ned om Ansigt
							og Skuldre. Den opgaaende Sol, der stod ligefor den smalle Dør, kastede
							sine røde Straaler ind paa de Sovende, saa at de i den dunkle Omgivelse
							og Baggrund skinnede i en magisk Belysning.Bonden, der fra Stalden saae dette Syn, stod et Øieblik som forstenet.
							Derpaa vinkede han ad den ene Karl, pegede ind i Aflukket, og sagde med
							sagte Stemme: See engang, Jørgen! hvad tykkes dig? Er det ikke som man
							kunde see Jomfru Maria med Barnet og med Straaler om Hovedet, som hun er
							afmalet paa det Skilderi, der hænger hos Amtmandens?Jo, svarede Jørgen og foldede Hænderne: Men hvor Fanden, Gud forlade mig,
							jeg bander.... hvor kommer det Qvindfolk fra?Bondekonen kom i det Samme ud i Gaarden. Manden vinkede ad hende, og
							viste hende de uventede Gjæster, og medens Husets Karle og Piger med
							Udraab af Forundring samlede sig om dem, vaagnede Claudine. I første
							Øieblik havde hun ondt ved at samle sine Tanker, men hun besindede sig
							snart, reiste sig hurtigt og berettede i faa Ord Grunden til sit Komme
							og sit Ophold i denne Gaard. Bonden og hans Kone bade hende godmodigen
							at træde ind i deres Stue og tage Deel i deres Frokost, som stod færdig.
							Hun modtog Tilbudet og satte sig mellem dem og deres Folk ved et stort
							Bord, besat med Grødfade og Melkebøtter.Konen tilbød at lave Kaffe til hende, men hun foretrak at nyde et Glas
							frisk Melk og noget Brød, og dette lille Maaltid vilde have været mere
							behageligt, dersom den gode Vertinde i sin velmeente Eenfoldighed ikke
							havde sat hende i Forlegenhed med sine deeltagende Spørgsmaal. Herregud!
							sagde hun, det var dog reent galt, at jeg og vor gamle Moder og alle
							Folk her i Gaarden skulde sove saa haardt inat og ikke høre noget til
							Hende, saa at Hun, der, som jeg nok kan see, er en fiin Dame, saadan
							maatte ligge i det Hul dernede paa det bare Straa. Men du søde Guds Lam!
							Hvordan kan det da ogsaa være, at Hun saadan reiser allene? Hun er
							saadant et ungt Barn, og den lille Sjæl der er jo dog hendes egen. Hun
							er jo dog vel gift? Det kan jeg da nok tænke, thi saadanne Feiltrin, som
							Præsten kalder det, skal jo ikke gaae i Svang mellem de Fornemme. Hos
							simple Folk, som os her paa  Landet, er den Ting da ikke saa farlig, og Folk sige jo rigtignok, at
							inde i Kjøbenhavn skal nu snart al Kirke og Daab og Vielse afskaffes,
							men jeg kan dog nok see paa Hende, at hun jo vel er gift, ikke sandt?Claudine rødmede og svarede med sagte Stemme: Jeg har været det.- Ih du Fredsens! hvor er da Manden? Hun er dog ikke Enke?Saa beklemt som en ubefæstet Student ved Examen, stammede Claudine: Jeg
							veed ikke selv,... min lille Drengs Fader er borte ... bleven borte paa
							Søen ...Konen raabte høit: Paa Søen! Ja Gud trøste os! Den slemme Gast tager
							saamangt et Liv. Det er ikke længere end siden ifjor, at Hans Jensens
							Søn og Svigersøn ...Manden kom nu og meldte, at Vognen var forspændt, og meget glad over at
							slippe fra den besværlige Examen, tog Claudine under mange Taksigelser
							Afsked med Bondens Familie og satte sig paa Vognen, der skulde bringe
							hende til den forønskede Havn, medens hun underveis anstillede
							Betragtninger over det Mislige i hendes Stilling, der gjorde hende
							Usandhed og Udflugter til en Nødvendighed Det Nedtrykkende og Uværdige i
							den Rolle, som hun i den foregaaende Samtale for første Gang alvorlig
							havde prøvet, opfyldte hendes ærlige Sind med Uro og Skamfuldhed, og med
							bankende Hjerte nærmede hun sig de nye Forhold, hvori hun om faa
							Øieblikke skulde indtræde.Haab og Mod maae let vige for Frygt og Mishaab hos et Menneske, der føler
							sig ene, ligesom Mørke og Spøgelsefrygt kun skrække den Eensomme.
							Gjennem et Stykke af Skoven gik Veien til Landsbyen. Bonden vendte sig
							til Claudine og sagde: Det er jo til Madame Christianes Huus vi skal?
							Ikke sandt? Ja det veed jeg godt hvor er. Hun er velbekjendt her i
							Omegnen.Vognen holdt nu ved et lidet, lavt Huus, hvis blotte Syn virkede
							velgjørende paa Claudine. Viinranker snoede sig op ad Muren og omgave
							Vinduerne, hvis blanke Ruder skinnede i Solens Glands; en lille Have var
							udenfor Husets aabne Dør, ved hvilken der stod to Rørstole. I Haven
							duftede smukke Blomster og Buske, og i en Krog under et stort
							Kastanietræe stod en Bænk og et Bord Claudine var endnu ikke staaet af
							Vognen, da hun saae et Fruentimmer komme ud fra Huset og nærme sig med
							venlig lilfærdighed, og Christiane stod for sin Gjæst i sin simple, pæne
							Dragt, med sit aldrende, men endnu  behagelige, fine Ansigt. Hun løftede sine
							udtryksfulde, milde Øine op til Claudine, medens hun rakte hende begge
							Hænder og med en velklingende Stemme hilsede hende med et »Hjertelig
							velkommen«. De to Fruentimmer saae paa hinanden og bleve begge grebne af
							den uforklarlige Følelse, der ved det første Møde med en Fremmed synes
							at sige os, at det ikke er en Fremmed, at vi kjende, forstaae hinanden,
							og den forunderlige, veemodige Anelse paatrænger sig, at vi have deelt
							Ondt og Godt med hinanden i en Præexistens, af hvilken vi have glemt Alt
							undtagen Kjærligheden.Claudine havde endnu ikke sat Foden paa Dørtærskelen af sit tilkommende
							Hjem, inden hun følte sig hjemme. En ung, reenlig klædt Bondepige kom
							neiende til Vognen for at modtage Pakken og Reisetøiet, Christiane hjalp
							Moder og Barn af Vognen og førte dem triumferende ind i sit Huus. Det
							var for den Indtrædende, som om Fred og Frihed duftede hende imøde fra
							dette stille Tilflugtsted, hun havde en Følelse som Den, der efter en
							stormfuld Søreise sætter Foden paa Land. Over dette simple Huus var
							udbredt en saadan Orden, en saa ziirlig Reenlighed og Smagfuldhed, at
							Ingen kunde indtræde deri, uden at tænke, at her var godt at være.
							Christiane førte sin Gjæst ind i et rummeligt og hyggeligt Værelse, som
							hun havde indrettet til hende. Der fandtes ogsaa en pæn Vugge. Den lille
							Dreng sov. Christiane tog ham af hans Moders Arme, hun betragtede ham
							taus, kyssede sagte hans lille Pande og lagde ham ned i Vuggen. Derpaa
							vendte hun sig til Claudine og sagde, medens to store Taarer løb ned ad
							hendes Kinder: De kan ikke forestille Dem, med hvilken Følelse af Glæde
							og Veemodighed jeg igjen lægger et Barn i denne Vugge, som jeg vædede
							med mine Taarer, da den sidste Gang blev benyttet. Det er mange Aar
							siden.Hvor et aandeligt Slægtskab er tilstede, vil et skjønt, naturligt Forhold
							indfinde sig af sig selv. Det varede ikke længe, før vore to Veninder
							vare forenede som Moder og Datter, uden selv at have bestræbt sig for at
							tilveiebringe dette Forhold. De vare Begge i Besiddelse af denne sande
							gode Tone, der er Gjenskinnet af et ædelt, dannet Indre, og som i
							Medgang og Modgang er en af det huuslige Livs bedste Penater. Christiane
							var forynget og oplivet ved den lykkelige Tilskikkelse af et saadant
							Selskab i hendes Eensomhed. Ogsaa syntes virkelig en god Engel at gaae
							ved Claudines Side. Hendes Opfindsomhed og Færdighed i de Arbeider, som
							Egnens Beboere vare vante 
							til at faae udførte hos Madame Christiane, tildrog Huset snart en ny og
							forøget Fortjeneste, og hendes af Naturen muntre Sind, hendes Ungdom og
							Skjønhed vandt hende Alles Deeltagelse og Velvillie. Det hændte sig
							engang, at en formuende Bondepige, som skulde have Bryllup, kom for at
							raadføre sig med hende, om hvorledes hun bedst skulde oppynte sit
							tilkommende Huus til denne Festlige Leilighed. Claudine fulgte hjem med
							hende og forstod saa net at indrette det Hele, uden at forsynde sig
							altfor meget mod den engang antagne Skik og Brug, og den unge Brud var
							ude af sig selv af Fornøielse, og alle Bryllupsgjæster forsikkrede, at
							de aldrig havde seet Mage til Bondestuer. Siden den Tid var der sjelden
							noget Bryllup eller anden Festlighed i Egnen, uden at Vedkommende tyede
							til den lille Madame Johansen for at hente Raad
							og Hjelp. Efterhaanden kom ogsaa andre Indtægtskilder. Præsten i Sognet
							havde to Smaapiger, der vare blevne underviste i Haandarbeide af Madame
							Christiane. Da Forældrene erfarede, at disse hos Claudine kunde faae
							Underviisning i Sprog, Tegning og boglige Kunster, grebe de med Glæde
							denne Leilighed, og da de Fremskridt, disse Børn gjorde, rygtedes, fik
							den unge Lærerinde flere Tilbud fra Honoratiores i den nærliggende
							Kjøbstad om at give deres Børn Timer, og snart modtog Claudine hver
							Formiddag otte smaa Piger til Underviisning, og beskjæftigede sig nogle
							Timer med denne lille Skole, hvis Størrelse hun ikke vilde forøge.
							Saaledes gik Tiden, deelt mellem Arbeide og de uskyldige Nydelser, som
							kun den Nøisomme forstaaer at skatte. En saadan Tilværelse, lige langt
							fra Næringssorg og Overflod, men oplivet af Kjærlighedens Solvarme, er
							vistnok den, der meest nænner sig den paradisiske Ro. Hver liden Tilvæxt
							af Nydelse eller Beqvemmelighed, hvert lille Ønskes Opfyldelse, som i
							mere glimrende Kaar kun vilde agtes ringe, gjør Epoche i det
							indskrænkede Liv. Saaledes vare for Exempel en gammel Guitar og en lille
							Barnevogn - den sidste en Foræring af Præstekonen, og den
							første af Skoleholderen, der i mange Aar havde gjemt den som en
							Ungdoms-Erindring - kostelige Gaver for Claudine. Naar hun paa
							sine landlige Vandringer trillede sin lille Dreng foran sig, saae ham
							hoppe i Vognen af Glæde og gribe efter Fuglen, der fløi over hans Hoved,
							følte hun en sand Tilvæxt i sit Velbefindende, og ikke mindre naar hun
							om Aftenen, skjult under det store Kastanietræes Skygge, ledsagede sine
							søde Sange med Guitarens Toner, og henrev  Christiane saavelsom den fra Arbeidet hjem
							vandrende Landboer, der lyttende standsede sin Gang.Ved Madame Lyngs skriftlige Meddelelser erfarede Claudine fra sin fordums
							Kreds, at efter hendes Afreise var Alt gaaet, som de havde forudseet
							Efter nogen Tids Forløb var Grossereren ved Breve fra Tante Malfred
							bleven underrettet om Claudines Forsvinden, som Susanne tidligere havde
							opdaget; men først efter at al Storm havde lagt sig og den hele
							Begivenhed syntes glemt, havde Madame Lyng givet efter for Susannes
							Ønsker og underrettet hende om sin altid kjære Jomfrus Skjæbne og
							Opholdssted, hvilket den godmodige gamle Pige nu ikke fandt sig
							forpligtet til at forraade. Hvad derimod den gode Madame Lyng ikke
							vidste, og som Claudine ikke erfarede, var den Omstændighed, at
							Grossereren i de første Dage efter sin Hjemkomst og medens han endnu
							stod i den Formening, at hans Befalinger angaaende hans Søsterdatter
							vare punktligen udførte, fik gjennem den franske Legation et Brev fra
							Lusard Det var skrevet for længere Tid siden og havde gjort mange
							Omveie, for gjennem Krigens Tummel, hvori dets Forfatter befandt sig, at
							komme til sin Adresse. Et lille aabent Brev til Claudine var indsluttet
							deri. Grosserer Valler sendte det til Mecklenborg, hvor han tænkte sig
							sin Søsterdatter hos Tante Malfred Vred, som han var, paa Lusard,
							svarede han forresten ikke paa hans Brev, men indskrænkede sig til at
							sige til en af de franske Diplomater, paa Dennes nærmere Efterspørgsel,
							at Claudine befandt sig hos sin Tante i Tydskland, og -
							saavidt han troede - var hun ifærd med at gjøre et godt
							Partie. Dette samme Svar gav han Enhver, der spurgte til hans smukke
							Niece, og da han efter kort Tids Forløb gjennem Tante Malfred erfarede
							det Usande i hans Udsagn, lod han det dog beroe derved og undveg stedse
							at tale om Claudine, som han efter Tantens Efterretninger tænkte sig
							tjenende for sit Brød i en Udkant af Verden (hvor, vidste han ikke), og
							derfor overgav han med rolig Samvittighed Lusards Brev, som var sendt
							ham tilbage, og som desuden forekom ham intetsigende, til Ildens
							fortærende Flammer. Claudine, der vel vilde have brugt en anden
							Commentar til dette Brevs Fortolkning end Onklen, begræd i mangen eensom
							Time sin piinlige Uvished om den Elskedes Skjæbne og Sindelag. Men hvor
							dybt hun end følte denne mørke Side af sin Skjæbne, formaaede den dog
							ikke at betage hende Erkjendelsen af den rolige Lykke, hun nød Med sin
							Søn i sine Arme eller i en stille Aftenvandring i  fortrolig Samtale med Christiane, sagde hun
							ofte, at hun efter saa megen overstanden Angst og Sorg nu først kjendte
							Livets rette VærdI denne rolige Eensformighed vexlede Sommer og Vinter uden Tomhed eller
							Kjedsomhed De lange Vinteraftener gik hen med Læsning af Bøger, hvormed
							Præsten forsynede disse af den hele Omgivelse agtede og yndede
							Fruentimmer. Naar den lille Dreng tidlig om Aftenen var bragt til Ro,
							læste Claudine høit for sin moderlige Veninde, og en behagelig,
							fortrolig Samtale udspændte sig ofte af denne Læsning. Jævnligen
							afbrødes ogsaa deres Eensomhed af Besøg. Skoleholderen og Forvalteren
							paa en nærliggende Herregaard, Begge brave, joviale, ikke udannede Mænd,
							vare gamle Huusvenner af Madame Christiane, de nærmede sig med inderligt
							Velbehag den unge, smukke Selskabssøster, og kjælede af ærligt Hjerte
							for den lille, deilige Dreng.Saaledes forløb syv Aar. I Løbet af denne Tid havde Claudine forgjæves
							bestræbt sig for at indhente Efterretninger om Lusard I de første Aar
							skrev hun aldrig til Madame Lyng eller Susanne uden at bede denne
							Sidste, at hun gjennem Grosserer Valler vilde opspørge Noget om den
							Elskedes Skjæbne, og da denne Vei var aldeles spærret, udfandt hun med
							sindrig Kløgt en Maade til, uden at nævne sig, at søge Oplysning hos den
							franske Legation, men heller ikke Dette vilde lykkes, og træt af saa
							mange og saa ofte gjentagne, unyttige Bestræbelser, havde hun i de
							sidste Aar i Taushed overgivet dette hende saa vigtige Anliggende i
							Forsynets Haand, med den Tanke, at hos Mennesker var ingen Trøst at
							finde.Den lille Charles var imidlertid voxet op som en sund, deilig og
							velbegavet Dreng. Christiane saae i ham sin tidlig tabte Søn, han kaldte
							hende Bedstemoder, og hun fortjente ved sin Kjærlighed dette Navn.
							Claudine levede kun for sit Barn, hvis unge Sjæl igjen hang ved hende
							med en rørende barnlig Kjærlighed Han besad en ualmindelig
							Videbegjærlighed, og var ligesaa rolig og agtpaagivende i de Læretimer,
							hans Moder, opfordret af hans eget Ønske, daglig gav ham, som livlig og
							modig, naar han paa Engen tumlede sig med den store Hund, med Lam og
							Geder, eller legede Soldaterleg med Bønderbørnene og var en tapper
							Anfører for deres Skare. Claudine var ham paa eengang en alvorlig
							Opdragerinde og en munter Hjelper i hans Lege. Hun forfærdigede, efter
							Anviisning af nogle Billeder, som han havde, Patrontasker, Hjelme og
							deslige til ham og hans 
							Legebrødre, og naar hun sad ved disse smaa Arbeider, og hendes Charles
							med straalende Øine og blussende Kinder stod ved hendes Side og saae
							til, gjorde høie Spring af Henrykkelse, slyngede sine Arme om hendes
							Hals og udbrød i kjærlige Taksigelser, var Moderen ligesaa barnlig
							lykkelig som Barnet; og naar den lille glade Skare mod Aften drog ud paa
							Engen, satte Claudine sig udenfor Havestuedøren, for at see sin Charles
							glimre mellem de andre Drenge, lig et ungt Daadyr mellem en Flok Kalve.Engang da Christiane fandt sin unge Veninde siddende med et sørgmodigt
							Udtryk og stille skjulende sit Ansigt mellem Kastanietræets nedhængende
							Grene, sagde hun bekymret: Min Claudine! Du har grædt! Hvad fattes dig?
							Skjuler du din Sorg for mig? Ak saa kan jeg vel gjætte den! Jeg har ofte
							frygtet, at vort stille, indskrænkede Liv i Tidens Længde maatte blive
							din friske Ungdom for snevert.Hvad siger du, kjære Moder? udbrød Claudine: O tvertimod! Dag og Nat
							takker jeg Gud, som saa kjærlig har ledet mine vildfarende Fjed til dig
							og til dit fredelige Hjem. Nei, mine sørgmodige Tanker svæve langt
							borte, jeg veed ei selv, hvorhen, og det er min Sorg, at jeg ikke veed
							det. Hvor er Lusard? Er han død? Er han troløs? Hvor bitter er den
							Tanke, at een af Delene maa han være. Naar min Charles, som nys skeete,
							nærmer sit søde Ansigt tæt hen til mit, naar han seer mig ind i Øinene
							og smiler med saa yndige Træk om sin Mund, da staaer pludselig hans
							Faders Billede for mig; just saaledes saae Lusard paa mig; just saaledes
							var Udtrykket i hans skjønne Ansigt, medens fortryllende Ord strømmede
							over hans Læber. Har Dødens grumme Haand udslettet disse ædle Træk?
							Hvorledes er han død? Er han falden i Krigen? Have Fiender med deres
							Heste faret over den skjønne Skikkelse og sønderrevet den? Har han liidt
							og ligget hjelpeløs uden en kjærlig Haand til at pleie ham, uden en Ven
							til at modtage hans sidste Suk? O disse Forestillinger ere mig saa
							rædsomme, at jeg synes, det vilde trøste mig at vide ham troløs, ja i en
							Andens Arme, dersom han blot levede og var lykkelig.- Nei, kjære Barn! Tro mig, som har erfaret, hvad det vil sige
							at maatte foragte Den, man med sin hele Sjæl har elsket! Døden er langt
							mindre bitter.- Foragte Lusard! Det kunde jeg aldrig, selv om han ganske har
							brudt de Løvter, han gav mig. Og er han ilive, saa kan han maaskee dog i
							et og andet Øieblik, ved en og anden Anledning mindes den  stakkels Claudine, og en Følelse
							af Anger og Kjærlighed kan berøre hans Hjerte; thi elsket mig har han,
							det veed jeg vist.Christiane rystede paa Hovedet Ak, bedste Claudine! jeg troer, at Dette
							er en Illusion. Vilde du ikke hellere kunne sige dig selv og din Søn, at
							hans Fader var død en Heltedød, falden modig i Kamp for sit Land, for
							sine Ideer?Claudine taug, og sagde efter et Ophold: Maaskee har du Ret. Det er
							besynderligt, hvorledes dine Ord lyde for mig som en gammel, næsten
							forglemt Yndlingssang. Der var en Tid, da jeg brændte af Begeistring for
							disse Ideer om Heltemod, om Død for Fædreland og Frihed Ak! hvad ere de
							blevne, disse stolte Forhaabninger om Menneskeslægtens Gjenfødelse til
							et ædlere Liv? Jeg forstaaer mig ikke derpaa, jeg hører aldrig tale
							herom uden som om et rædsomt Jordskjælv, der ødelægger en Egn, uden i
							det Væsenlige at forandre dens Udseende. Meget seer jeg nu visselig med
							andre Øine end den Tid, da jeg og Alt omkring mig var besjælet af
							Begeistring og Haab.Med en naturlig Ideeforbindelse kom Claudine til at omtale disse sin
							første Ungdoms, af Poesie og Kjærlighed gjennemglødede Dage, og blandt
							Andet hiin Aften, da hun, omgjordet med det trefarvede Skjærf, omtonet
							af republicanske Sange og omsvævet af Hylding og Tilbedelse, for første
							Gang vovede at troe sig forvisset om den Elskedes Hjerte. Hun opmuntrede
							sig selv ved den levende Forestilling af disse flygtige Fortryllelser og
							ved den Interesse, hvormed den ungdommeligsindede Veninde lyttede til
							hendes Ord. De fortsatte deres Samtale, efterat Høstaftenens Kjølighed
							havde drevet dem fra Haven til den lune Dagligstue. Claudine hentede sit
							omtalte trefarvede Skjærf, som hun stedse gjemte, og viste Christiane
							det. I det Samme traadte den lille Charles ind, og ved Synet af de
							glimrende Farver, de gyldne Fryndser, der glimrede paa hiint ubekjendte
							Klenodie, blev han betagen af Beundring og hæftig Lyst til at eie en
							saadan Prydelse, der ret kunde forherlige hans militære Lege, og med
							Kjærtegn og Bønner bestormede han sin Moder om at overlade ham dette
							Skjærf Hun svarede, at han skulde faa Lov til at bære det i sine
							Legetimer paa Fest- og Helligdage, og idet hun sagte sagde: »Du er da
							nærmest til det,« bandt hun det om ham, som et Axelskjærf, hvori han med
							barnlig Gravitet befæstede sin Kaarde. Derpaa bønfaldt han hende om at
							spille en Marche paa Guitaren. Som en Efterklang af den Samtale, der nys
							havde fundet Sted, sang Claudine Marseillaisen, accompagnerende  sig paa Guitaren, og
							Charles, som før havde hørt denne Sang, faldt ind som Chor og udbrød af
							fuldt Bryst med sit: Aux armes, Citoyens, idet
							han med Albuen og Haanden slog efter Takten paa en lille Tromme og adlød
							Opraabet: Marchons, marchens, saa tappert han
							formaaede det indenfor den lille Stues fire Vægge.At denne lille Scene blev given for nogetsomhelst andet Publicum end
							Summa Summarum een Tilskuer, nemlig Christiane, faldt Ingen af de
							Paagjældende ind; men dog var det Tilfældet. Værelset var en Hjørnestue,
							det ene Vindue vendte ud til en smal Sti, der løb mellem et Gadekjær i
							Landsbyen og Huset, som desuden var skilt fra denne Sti ved en dyb
							Grøft. Stien selv var næsten ubefaret og derfor ganske begroet med Græs
							og Ukrud. Et lille Jagtselskab af tre Personer var imidlertid af
							Skjæbnen ført ad denne Sti og i Nærheden af det Huus, hvorfra
							Marseillaisens bekjendte Toner løde.Jægerne standsede, og En af dem raabte: Hvad Fanden er Det? Kommer den
							forbandede sansculottiske forslidte Lirumlarum ogsaa ud i Landsbyerne?Da de saae Lys indenfor Vinduet, sprang den Ene, en letfodet, ung Mand,
							over Grøften og tittede ind. Kom! sagde han sagte til de Andre: Her er
							Noget, der er værdt at see.Den Anden sprang efter ham, men den Tredie, som var noget corpulent,
							maatte hjelpes over Grøften af de to Første, der ved al denne Manoeuvre
							dog iagttoge den største Stilhed, for ikke at blive røbede. Her stode de
							nu og betragtede med taus Forundring den skjønne Sangerinde og det
							livlige Barn med sit tricolore Axelskjærf. Da Marseillaisen var tilende,
							spillede Claudine en lystig Vals paa Guitaren, hvortil den lille Dreng
							dandsede og med en særdeles Lethed og Gratie bevægede sig i allehaande
							Spring og Svingninger.De ubudne Tilskuere troede nu, at det var bedst at liste sig sagte bort,
							men kun efter gjentagne Paamindelser lykkedes det at faae den først
							Ankomne til at løsrive sig fra denne Scene, hvori han syntes ganske at
							have tabt sig. Denne var en ung Adelsmand, der nylig var kommen i
							Besiddelse af et Gods, en Miilsvei fra det Sted, hvor han nu befandt
							sig. De andre To vare hans Omgangsvenner, af hvilke han samlede et
							talrigt Selskab paa sit Herresæde, hvor et støiende og lystigt Liv
							maatte træde i Stedet for Hovedstadens Forlystelser og Hoffets Cirkler,
							hvori han var vant til at leve. De tre Herrer gik stille til Udkanten af
							den nærliggende Skov, hvor Tjenere holdt med deres  Heste, og først efterat have besteget disse
							begyndte de at tale sammen, medens de i mageligt Trav begave dem paa
							Hjemveien.Den Ældste sagde med Latter: Naa! det var da en uventet lille Comedie, vi
							der kom til at see. Jeg lider forbandet godt saadanne smaa Eventyr paa
							en Jagttour, og hvorvel I siede ubarmhjertig i mig for at hale mig over
							den Grøft, saa jeg føler det endnu i mine Arme, saa fortryder jeg det
							dog ikke; thi det er vist og sandt, at der er løbet meget Vand til
							Stranden, siden jeg saae saadant et deiligt Pigebarn som den rare Tøs,
							der sad der og spillede paa Citrinke. Hvad kan det dog være for Folk?De ere vist franske, svarede den Anden: En Moder naturligviis med Datter
							og Søn. Det lille Afskum! med sit franske nationale Skjærf! Og hvor han
							skreg sit Marchens, marchons! Jeg havde gjerne
							givet ham et godt dansk Ørefigen. Men Søsteren hun var sgu sød. Hvad
							siger du, Cousin? Har du mistet Mælet?Ja vist, svarede Baronen adspredt, hun er meget smuk.Fætteren vedblev: Hvordan Fanden har du det? Du er jo heel curiøs.
							Hilledød! hvor det skulde more mig, dersom du lige i Knald og Fald var
							bleven dødelig forelsket i den Pige, som du da sagtens ikke kunde gifte
							dig med, og maaskee maatte have megen Uleilighed, Suk og Taarer nødig
							for at faae paa anden Maneer. Det skulde fryde mig i min inderste Sjæl
							at see dig tvine hen af Kjærlighed, din fortvivlede Skjelm, som har
							gaaet os Andre iveien, uden nogensinde at have følt for to Skilling
							Kjærlighed! Kunde jeg nu opleve den søde Hævn!- Aa Vrøvl! Du snakker! men Saameget er vist nok, at jeg er
							nysgjerrig efter at vide, hvem de Mennesker kan være. Det Hele har noget
							saa Fremmed, saa Eventyrligt.Maaskee, sagde den Ældste, kan jeg nu lønne din Gjæstfrihed ved at skaffe
							dig det at vide. Jeg kjender godt Præsten der i Sognet. Imorgen skal jeg
							saamænd i dette reputeerlige Ærinde besøge den Gudsmand Han maa da vel
							kjende sin Menighed, og hvad ikke han gjør, saa gjør vel Præstemadamen.Den joviale Herre holdt Ord, og allerede næste Middag bragte han sine to
							Jagtkammerater den belovede Efterretning. Luk nu jeres Øren op, sagde
							han, saa skal I faae Nyt at vide, og beundre Greven for hans
							skarpsindige Gisninger. Familien er ikke fransk, men gode danske Folk,
							barnfødte her i Landet. Den gammelagtige Moder, der sad, er ingen Moder,
							den smukke Pige er ingen Pige, den halvgale  Dreng er ingen Broder, men en kjødelig Søn
							af den Unge, som er en Sømands-Enke og hedder Johansen. De leve af deres
							Hænders Gjerning og af at give Timer til nogle Pigebørn. Præstens Døttre
							blandt andre have de lært Alleslags, baade de ældste og nutildags de
							smaa, og der i Huset holder man en formelig Lovtale over disse
							Fruentimmers Dyd og Dannelse, men deraf skal du ikke lade dig forbløffe.
							Aspecterne ere gode alligevel, ifald du, som din Fætter Greven
							paastaaer, skulde have faaet et Streifskud paa vor Jagttour. Dødeligt er
							Saaret nok ikke, om jeg ellers kjender dig ret.Heri feilede imidlertid den corpulente Herre, thi efter Talebrugen var
							Baronen virkelig dødelig saaret. Den vingede Gud, der saa ofte spotter
							de stakkels Dødelige, lader sig ikke spotte ustraffet, og det syntes at
							han dengang vilde tage en exemplarisk Hævn over en Elsker, der
							formasteligt havde villet lege med hans Pile, uden selv at føle deres
							Kraft. Dennegang maatte han føle den. Det korte Syn af Claudine, Klangen
							af hendes Stemme havde indtrængt sig i hans Phantasie med en uforklarlig
							Magt, fra hvilken han ikke formaaede at løsrive sig. Man hører ofte
							sige, at en Kjærlighed, som opstaaer ved det første Møde med sin
							Gjenstand, kun findes i Romaner, Skuespil og deslige poetiske Fictioner.
							Paa den anden Side hører man undertiden den Paastand, især af Mænd, at
							de aldrig kunde forelske sig, dersom de ved det første Møde ikke bleve
							trufne af Amors Piil. Uden at indlade sig i nogen bestemt Forklaring
							over et saa uforklarligt Emne, turde man vel saa omtrent paastaae, at
							Mythen om Amors Piil indeholder en dyb Sandhed, at det altid er et
							eneste Øiebliks Indtryk, som optænder den Følelse, man kalder Elskov,
							hvad enten saa dette Øieblik indtræffer ved det første eller et senere
							Møde, og vel turde man sige, at det første Møde, ja det blotte Syn kan
							have Det for sig, at det udspringer af en ubevidst sympathetisk Følelse,
							af en Glæde over et andet Menneske, uden al Reflexion, umiddelbart af
							det Dunkle, ligesom de mythologiske Forestillinger lære, at Gratier og
							Furier, det Skjønne og det Græsselige, ere fødte af den mørke,
							hemmelighedsfulde Nat; og ofte har man visselig mærket, at Kjærligheden,
							som Lidenskab, har Ingredienser af begge Dele, - en Bemærkning
							som Baronen, uden at anstille den, i Tidens Løb kom til at sande.For første Gang i sit Liv gjorde han en Hemmelighed af sine Følelser.
							Hans støiende og talrige Selskab blev ham til Byrde, og han søgte ofte
							at unddrage sig det under alleslags Paaskud. I disse hans Fritimer  omsværmede han det
							landlige Huus, som skjulte hans Ønskers Gjenstand. En sjelden Gang
							lykkedes det at see hende i Haven, eller møde hende, fordetmeste i
							Selskab med hendes Søn eller den ældre Veninde, men en ligegyldig Hilsen
							til Svar paa hans ærbødige Buk var hele Udbyttet af disse Vandringer.
							Det lykkedes ham at gjøre Bekjendtskab med Præstens. Der nød han den
							Fordeel at høre tale om hende, at faae Efterretninger om hendes huuslige
							Stilling, at høre hendes Roes; men at træffe hende der, hvormed han
							havde smigret sig, var ikke let at opnaae, da saavel hun som Christiane
							næsten aldrig toge Deel i noget Familieselskab, men omhyggelig undvege
							Alt, hvad der kunde lede til fortrolige Meddelser om den forbigangne
							Tid.Endelig fik Baronen et Indfald, der syntes ham tilhvisket af en god
							Genius. Han gik en smuk Dag uden videre lige til Huset, bankede paa med
							rask Beslutning, dog ikke uden en vis Forlegenhed, der klædte ham
							særdeles godt. Han blev modtagen af Christiane, til hvem han med stor
							Høflighed henvendte sig og sagde, at han var henviist til hende for at
							faae en smuk Bondedragt forfærdiget til en Pige, som skulde have Brylup
							paa hans Gods. Han søgte at trække Tiden ud med Forklaringer over denne
							Stads, der af rimelige Grunde forekom Christiane saa uforstaaelige, at
							hun til Baronens store Glæde kaldte Claudine til Hjelp, og nu endelig
							nød den forelskede Mand den Lykke at staae Ansigt til Ansigt med den
							tilbedte Skjønne, at see hendes Øine fæste sig paa hans og høre hendes
							Ord henvende sig til ham. De bestilte Arbeider bleve nu uden megen
							Vanskelighed aftalte og ordnede, og en Dag bestemt, da Baronen kunde
							lade dem afhente, - et Ærinde, som han besluttede selv at
							udføre; og da den bestemte Dag kom, indtraf ogsaa Baronen selv tilvogns,
							med en Kurv i Vognen, for deri at optage den meget ziirlige Bondedragt,
							der vilde gjort enhver Brud paa Godset særdeles lykkelig, men som
							Baronen ved sin Hjemkomst gjemte i'en Garderobe, og det med meget
							fortrædelig Mine, thi dennegang havde han slet ikke faaet Claudine at
							see, men kunde høre, at hun inde i sit Værelse sang tilligemed sin Søn,
							og dette Barns Tilværelse, dets Skjønhed og Claudines kjendelige store
							Moderkjærlighed begyndte allerede at være en smertelig Torn i hans
							skinsyge Hjerte.Om faa Dage indfandt han sig igjen og bestilte et Par broderede
							Bondehuer; han vilde gjerne, sagde han, glæde Fruentimmerne paa hans
							Gods med disse Gaver til det nærforestaaende Høstgilde. Disse  Huer hentede han ligeledes
							selv. Saaledes blev han ved at lade forfærdige Mere og Mere af saadanne
							Pragtstykker, og Høstgildet var allerede for længe siden forbi, uden at
							disse Bestillinger ophørte. Saavel de to Fruentimmer som hans
							Kammertjener, der saae disse Sager, gjorde sig en og anden Tanke om
							Baronens Artighed mod Pigerne paa Godset, men det er vist, at den
							stakkels Herre havde en stor Kuffert fuld af glimrende Bondestads, der
							aldrig endnu var kommen noget Menneske tilgode.Da en Tanke om det Paafaldende i hans Handlemaade opstod hos ham selv,
							grublede han paa andre Methoder til at nærme sig det kjære Huus og faae
							Adgang til det. Hans første Indfald bestod i, at han til en Ridetour
							valgte en sludfuld Efteraarsdag, da han desuden havde erfaret, at
							Præsten og hans Kone ikke vare hjemme. Han skar Remmen over paa sin
							Sadel, gik ind til en Skomager i Landsbyen for at faa den repareret,
							satte sin Hest ind paa Kroen, og gik derpaa dryppende af Regn til
							Christianes Huus, og bad om at maatte opholde sig der, medens hans Sadel
							blev gjort istand. Han havde - sagde han - villet
							besøge Præstens, men erfaret, at der Ingen var hjemme. Han blev modtagen
							med største Høflighed, og da den lille Familie netop sad ved Theebordet,
							bad man ham deeltage i dette lille Maaltid. Nu var Isen brudt. Baronen
							var en smuk ung Mand med et indsmigrende Væsen, forkjælet og forsømt i
							Opdragelsen, men med en ikke ringe naturlig Forstand og den store
							Verdens ydre Politur. De uskyldige Fruentimmer vare langt fra at ane
							nogen Plan til at indtrænge sig i deres nøisomme Bolig, de toge
							velvilligt og livligt Deel i Samtalen, som deres Gjæst gjorde sit Bedste
							for at holde ilive saalænge og saa godt som muligt. Med varme
							Taksigelser for den ham viste Gjæstfrihed bad han om Tilladelse til at
							turde komme igjen, han fjernede sig endelig og red hjem i et skrækkeligt
							Uveir, men i det bedste Lune af Verden. En frygtsom Beskedenhed, som
							ogsaa var mellem de nye Erfaringer, han gjorde i sit eget Indre,
							forvoldte imidlertid, at han kun med en vis Sparsomhed benyttede den
							givne Tilladelse, men uophørlig grublede han paa Midler til at komme i
							Christianes Huus, idetmindste med ligesaameget Frihed som Forvalteren og
							Skoleholderen, og disse to Mænd, som Ingen skulde have antaget for
							farlige Medbeilere, bleve Gjenstande for den unge Elskers hemmelige
							Skinsyge.Ved Juletid havde han det snilde Indfald at bringe den lille Charles en
							heel Kurv fuld af Julegaver. Det barnlige Sind er næsten altid  taknemmeligt. Den glade
							Dreng klyngede sig med Hjertelighed til den milde Giver, der opstillede
							ham Huse, Træer, Soldater o.s.v. for at vise ham Brugen af de
							forskjellige Herligheder, forklarede ham Billeder og især anviste ham
							nogle smaa Spil og spillede dem med ham til en Prøve. Dette var meget
							forstandigt beregnet paa at trække Tiden ud Charles jublede, og med
							moderlig og bedstemoderlig Interesse toge begge Fruentimmerne Deel i
							deres Yndlings Glæde og Taknemmelighed Det var Juledag. Den foregaaende
							Aften var i det simple Huus bleven festligholdt efter ringe Leilighed Et
							lille Juletræ stod endnu i Stuen. Man oppyntede det paany med friske
							Æbler, Kager og Lys, som man tændte til Ære for den store Tilvæxt af
							Julegaver. Baronen hjalp ved dette Arbeide. De to gamle Huusvenner kom
							imidlertid ogsaa og bragte deres lille Skjærv. De følte ingen synderlig
							Fornøielse ved at træffe den uventede, fornemme Gjæst, der ogsaa paa sin
							Side ønskede dem til Bloksbjerg. Men Husets Damer havde et saa skjønt
							Talent til at gjøre Honneurs, forenet med en saa god Tone, at Enhver
							snart fandt sig paa sin Plads. Baronen viste imidlertid de Nysankomne al
							Artighed, og de godmodige ældre Mænd kom snart i deres gamle Folder.
							Damerne bade Baronen at tage tiltakke hos dem, man satte sig om det
							tarvelige, men nette Bord i det bedste Lune, og tilbragte en Aften, der
							forekom Enhver som et lyst Punkt i Vinterens mørke Tid Fra denne Dag af
							bleve Baronens Besøg stedse hyppigere. Han søgte på alle Maader at
							indsmigre sig, og greb enhver Anledning til at vise Opmærksomhed Han
							bragte Bøger og Kobberværker, skjønne Blomster og andre saadanne smaa
							Behageligheder til den stille Familie, og den beskedne Maade, hvorpaa
							han ved alt Dette vidste at skjule sine lidenskabelige Følelser under
							Venskabs og Velvillies Slør, forskaffede ham ogsaa lidt efter lidt de
							troskyldige Fruentimmers Tillid og utvungne venlige Omgang. Heller ikke
							var han denne uværdig, saaledes som han for Øieblikket var, baade i
							Tanke og Handling; thi vel er det sandt, at han i sin Forelskelses
							første Periode havde næret forvovne og strafværdige Planer, men den
							Reenhed og qvindelige Værdighed, der som en Glorie omgav Claudines
							Hoved, havde for længe siden bortskræmt enhver ureen Forhaabning. Under
							hele Løbet af denne Vinter led den stakkels Baron af den indre Kamp
							mellem hans Kjærlighed og hans Stands Fordomme. Hans Venners Spot bragte
							Vægtskaalen til at helde til den ene Side, og hans urolige og skinsyge
							Lidenskab drog den til den modsatte.Det havde vakt stor Opsigt i Baronens Omgangskreds, at han Vinteren
							igjennem slet ikke lod sig see i Hovedstaden. Rygter om hans landlige
							Kjærlighedshistorie kom i Omløb med mange Gisninger og Opdigtelser.
							Flere af hans fordums Selskabsbrødre besøgte ham af og til, begjærlige
							efter at see hans Elskede og erfare Noget om dette Forhold, men paa de
							to forhen omtalte Herrer nær, reiste de Alle hjem med utilfredsstillet
							Nysgjerrighed og efterlode deres gjæstfri Vert en ubehagelig Erindring
							om alle de Drillerier, spottende Bemærkninger og Hentydninger, som han
							havde anstrengt sig for at taale med ligegyldig Mine.Ved Foraarets Komme opstod endelig en fast Beslutning i Baronens Sjæl.
							Han vilde tilbyde Claudine sin Haand og kjøbe sin Ro og Tilfredshed med
							Opofrelsen af langt mindre væsenlige Goder. Efter denne Beslutning følte
							han sit Indre lettet og vovede lidt efter lidt at vise Spidsen af sine
							Frierskoe. Det var aldrig faldet Claudine ind at see en Elsker i den
							fornemme, rige og tillige beskedne, næsten undseelige Mand. De smaa
							Bemærkninger, som ved en og anden Leilighed vare undslupne Christiane om
							Baronens stjaalne Sukke og Øiekast, havde Claudine besvaret med Latter;
							men den Forandring, der nu var foregaaet i hans Tone, kunde ikke undgaae
							hendes Opmærksomhed, og denne Opdagelse gjorde hende mindre fri og
							ligefrem imod ham. Med Smerte bemærkede han Dette, og nye Bekymringer og
							Tvivl opstode i hans Sind Turde han ikke haabe at vinde hendes
							Kjærlighed? Elskede hun en Anden? Havde hendes afdøde Mand været hende
							saa kjær, at hendes Hjerte var dødt med ham? Hvem var egenlig denne
							Lyksalige? Aldrig hørte man hans Navn nævne? Hvem var hun selv? Aldrig
							hørte man hendes Slægt nævne? Amor er den største af alle Læremestre.
							Med en diplomatisk Finesse, om hvilken Baronen aldrig tilforn havde
							drømt, vidste han et Par Gange at føre Samtalen hen paa et saadant
							Gebeet, at han af Claudines Yttringer uddrog den Slutning, at noget
							Saadant som et Giftermaal mod Forældres eller Frænders Villie maatte
							have skilt hende fra sine Nærmeste, og at det var tydeligt, at hun
							lidenskabeligt havde elsket sin Søns Fader, og endnu elskede ham i sin
							usigelige Kjærlighed til dette Barn. En Skinsyge, man kunde kalde
							vanvittig, greb ham ved denne formeente Opdagelse. Den afdøde Medbeiler
							blev ham meer end forhadt, og den lille Charles, der med uskyldig
							Hengivenhed stedse nærmede sig til ham, blev med hver Dag mere en
							Gjenstand for hans 
							Uvillie. Undertiden drog han Barnet tæt hen til sig og stirrede i dets
							yndige Ansigt, for i de barnlige Træk at lede om den forhadte Faders, og
							til sin Qval forestille sig, at de vel desværre havde været skjønne. Han
							blev saaledes med hver Dag mindre Herre over sig selv og bestræbte sig
							næsten ikke længere for at skjule det Voldsomme og Vilde i sit Hjertes
							Tilstand for Claudine, i hvis rolige, stille Tilværelse hans stormfulde
							Nærhed forstyrrende begyndte at indgribe. Ikke blot mødte hun ham tidlig
							og silde paa hver af sine Yndlingsveie, men da hun, paa Grund heraf,
							ikke længere ene forlod Huset, saae hun ham saa ofte staae for sig, naar
							hun med sit Arbeide sad under sit kjære Kastanietræ, at hun med
							Bekymring forudsaae, at hun snart maatte forlade dette yndede
							Tilflugtssted og lukke sig inde i sit Værelse; thi denne brændende
							Elskers hele Væsen og Hentydninger til de Lidelser, hun foraarsagede
							ham, indjoge hende en ufrivillig Forfærdelse.Det Urimelige i dette Forhold kunde naturligviis ikke vedvare i lang Tid.
							I et lyst Øieblik besluttede Baronen omsider at gribe rask i sin
							Skjæbnes Urne, og med en tilkæmpet rolig Mine nærmede han sig en Dag, da
							Claudine havde vovet sig ud i Haven.Med et. Udtryk af stille Bedrøvelse sagde han: De vil dog ikke flygte for
							mig, som for et vildt Dyr, men unde mig et Øiebliks Samtale?Claudine anviste ham en Plads ved sin Side under Kastanietræet, der med
							venlig Haand skjulte de To med sine yppige Blomster, med sine brede
							Blade og Grene, ligesom det vidste, at den forestaaende Samtale vilde
							handle om Kjærlighed.Med en Stemme, der ikke var fri for en sagte Skjælven, sagde nu Baronen:
							Det, jeg har paa Hjertet at sige Dem, veed De ganske sikkert, thi jeg
							kan ikke troe, at De kunde mistyde den ubegrændsede Høiagtelse, jeg
							nærer for Dem. At jeg elsker Dem, kan ikke være Dem nogen Nyhed. Jeg
							saae Dem første Gang uden at sees af Dem, og fra det Øieblik af har jeg
							ingen anden Tanke havt end Dem. Jeg kan med Sandhed forsikkre, at De er
							min første Kjærlighed, og De vil ogsaa blive den sidste. Derfor kommer
							jeg for med rene Ord at beile til Dem. Vil De blive min Kone? Alt, hvad
							mit er, lægger jeg for Deres Fødder, jeg vil være Dem den kjærligste
							Ægtemand, og sørge, som Pligten kræver, for Deres Søns Opdragelse og
							Deres Skjæbne efter min Død. Siig, vil De gjøre mig til det lykkeligste
							Menneske?Med stor Undseelse svarede Claudine: Ak, Hr. Baron! En saa  paafaldende Mesalliance vilde vel,
							langt fra at gjøre Dem lykkelig, snarere staae iveien for Deres Fremtid,
							der nu ligger for Dem med saa lyse Farver.- Nei, ikke uden i Forening med Dem. Jeg er min egen Herre! jeg
							forlanger ingen anden Lykke end den at leve rolig og i Kjærlighed.Claudine sukkede, det kostede hende Møie at forklare sine Tanker uden at
							saare den ærlige Beiler. Baronen havde grebet hendes Haand, hun lod ham
							beholde den, og sagde med et sagte Haandtryk: Tro mig! jeg føler det
							Ærefulde, det Misundelsesværdige i den Skjæbne, De tilbyder mig, men
							saameget mere burde jeg, hvis jeg modtog den, kunne sige mig selv, at
							jeg ikke var den uværdig; jeg maatte tiltroe mig virkelig at kunne
							bidrage til Deres Lykke, men det kan jeg ikke, thi kun den inderligste
							Kjærlighed kan være Gjengjæld for Deres, og den staaer det ikke mere i
							min Magt at give nogen Mand.Baronen taug med bedrøvet Mine. Efter et Øiebliks Taushed sagde han: Men
							De er jo dog fri.Jeg er ikke engang vis derpaa, svarede Claudine med nedslagne Øine.- De forestiller Dem maaskee, at Deres Mand, som blev borte paa
							en Søreise, ved et eller andet Mirakel kunde være ilive. Men jeg beder
							Dem betænke, hvor høist urimeligt et saadant Haab dog er. Efter saamange
							Aars Forløb skulde da intet Menneske, enten af Skibets Besætning eller
							Andre, have mindste Efterretning at give om ham? Men ialfald maa det jo
							ikke være umuligt at tilveiebringe nogen større Vished herom. Hvad var
							Skibets Navn? hvor var dets Hjemstavn? Hvem var dets Rhedere eller
							Participanter? Nævn mig alt Dette, og der skal Intet blive forsømt for
							at skaffe Vished om dets Skjæbne.Efter et Øiebliks Betænkning svarede Claudine: Jeg kunde vistnok undvige
							at besvare disse Spørgsmaal; jeg kunde sige, uden at lyve, at
							omstændelig Beretning om et elsket Menneskes voldsomme, maaskee piinlige
							Død er saa sønderrivende, at jeg er svag nok til at flye et Billede, der
							vilde martre min Phantasie Dag og Nat. Men den Hengivenhed, De viser
							mig, giver Dem Ret til min Fortrolighed, saameget mere, som Det, jeg har
							at betroe Dem, rimeligviis vil være en Modgift mod den Trolddom, som jeg
							ubevidst har øvet imod Dem. De troer, som Alle, at jeg er Enke, at min
							Søn er Frugten af et lovligt Ægteskab. Det er ikke saa. Som en meget
							ung, uerfaren Pige, er jeg bleven henreven af Tidens regelløse
							Grundsætninger, af min 
							Omgivelses Letsindighed og af den elskværdigste Mands og min egen
							Kjærlighed Min Søn er Frugten af denne Kjærlighed. Den Skamfuldhed,
							hvormed jeg gjør Dem denne Tilstaaelse, viser bedst, at jeg selv
							erkjender min Strafværdighed, men dog maa jeg tilføie, at jeg ikke
							engang formaaer af Hjertet at angre den alt opoffrende Kjærlighed, som
							har skjænket mig en Moders Lyksalighed, der erstatter hvad jeg har liidt
							eller kan komme til at lide for mit over alt Andet elskede Barn.Denne Bekjendelse syntes ikke at gjøre noget overordenlig dybt Indtryk
							paa Baronen. Han taug en liden Stund, derpaa sagde han: Det er engang
							imellem faldet mig ind, at en Hemmelighed af denne Natur hvilede over
							Deres Forhold Men denne lykkelige Elsker, er han død?- Jeg formoder det. Idetmindste har hans Liv været udsat for de
							største Farer.- Han var altsaa Sømand eller Militair?- Det Sidste.- Men hvad bevægede ham til at forlade Dem, under saadanne
							Omstændigheder?- Hans Ære, hans Pligt.- Af hvad De nu har sagt mig, maa jeg formode, at han var en
							Udlænding.- Ja det er sandt.- De vil ikke betroe mig hans Navn og Deres eget, thi jeg
							gjetter, at ogsaa herover hviler en Hemmelighed- Jeg har sagt Dem og vil sige Dem Alt, hvad der kan
							interessere Dem, Alt hvad jeg troer at burde sige; spørg mig ikke om
							Mere. Jeg er fader- og moderløs, min Familie vilde sikkert
							ikke taale, at jeg vedkjendte mig dens Navn, da jeg har unddraget mig
							dens Myndighed For ikke at give mit Barn fra mig, har jeg forladt Alt
							som en Flygtning, og skjuler mig her, takkende Gud for det lykkelige
							Fristed, han har forundt mig, for den moderlige Veninde, han her har
							ladet mig finde. Dette er Alt hvad jeg kan sige, og Mere end jeg
							nogensinde vil sige den øvrige Verden.Baronen saae paa hende med inderlig Ømhed og sagde derpaa: Den
							Retsindighed, som bevæger Dem til at vise mig denne Fortrolighed,
							forhøier endnu Deres Værd i mine Øine, og langt fra at være en
							Anstødssteen for mine Ønsker, synes disse Opdagelser mig snarere  at bortrydde
							Vanskelighederne. At De er aldeles fri, er nu ustridigt, thi enten er
							den lykkelige Mand død, eller han er en Troløs, og i begge Tilfælde er
							det Baand brudt, der bandt Dem til ham. Jeg nægter ikke, at Tanken om,
							at De har tilhørt en Anden, jo er og vil stedse blive mig bitter, men
							jeg har jo altid anseet Dem for Enke, vidst, at De var Moder, og hvad
							Moralen angaaer, saa har jeg ikke selv Ret til at være en streng
							Moralist. Verdens Dom derimod kan i min Stilling ikke være mig
							ligegyldig, men det kunde sikkert ikke være vanskeligt i Forening at
							træffe saadanne Forholdsregler, at vi førte Nysgjerrigheden paa
							Vildspor. Jeg gjentager derfor mit Tilbud: Vil De give mig Deres Haand,
							saa vil De naturligviis ogsaa vise mig en heel Fortrolighed, og da vil
							rimeligviis Deres Familie heller ikke nægte at forsone sig med min
							Gemalinde og hjelpe os til at skjule den egenlige Hemmelighed i Deres
							Skjæbne, især da det vel er Deres Slægtninges eget Ønske at skjule den.
							Jeg har sat mit Hjerte saaledes til det Haab at eie Dem, at Intet i
							Verden kan bringe mig til godvillig at afstaae derfra.- Ak Hr. Baron! Jo mere Godhed De viser mig, jo større Uret
							vilde der være paa min Side, dersom jeg modtog den. Jeg bevarer endnu
							min første, min eneste Kjærlighed. Jeg lever endnu i Erindringen om ham.
							Med dyb Smerte forlod han mig. Vi vare Begge unge og uforsigtige; han er
							uvidende om sin Søns Tilværelse. Jeg lovede ham Troskab til Døden; brød
							jeg min Ed, da vilde Tanken om ham blive mig en Skræk. Tænkte jeg mig
							ham levende, da vilde jeg skjælve for at møde ham og fremstaae for hans
							Øine. Tusinde urimelige Muligheder, der viste mig ham uskyldig i hans
							lange Taushed, vilde opstaae i min Phantasie; tænkte jeg ham død, da
							vilde det Haab at møde ham hisset ikke længere være min Trøst. I Drømme
							seer jeg ofte hans kjære Billede, da seer jeg ham stedse trofast og
							elskende, og naar jeg vaagner, føler jeg mig styrket af min Drøm; men
							tilhørte jeg en Anden end ham, da vilde jeg vaagne med Anger og bange
							Anelser. Nei for mig passer kun det klosterlige Liv, hvortil en naadig
							Himmel vidunderlig har ført mig. Med Verden har jeg Intet mere at gjøre.
							Troskab er Det, jeg har lovet Gud og mig selv, og naar jeg engang maa
							sige min Søn: For Verdens Øine er din Fødsel betegnet med Vanære, din
							Faders Navn kan du ikke bære, - saa vil jeg kunne tilføie: Men
							din Moder var tro til Døden mod ham og mod dig.Baronen taug længe med en mørk Mine; endelig sagde han: Tillad mig at
							sige Dem, at de Følelser, De udtaler, synes mig exalterede og  passe ikke for Deres
							Alder, for Deres Stilling, for det virkelige Liv. Hvor er det muligt, at
							De, saa ung, saa deilig, skulde kunne leve her for bestandig skjult og
							uden Støtte? Det er jo et Mirakel, at det i flere Aar er lykkedes Dem.
							Hvor Meget kan ikke forandre sig i Deres Omgivelse? Heller ikke kan
							Deres Søn altid blive hos Dem. En Dreng kan ikke saaledes opdrages i sin
							Moders Skjød, han maa jo snart ud i Verden og lære Noget.- Min Charles er ikke forsømt, han er langt videre, end Børn i
							hans Alder pleie at være. Vistnok vil det stedse synes mig altfor tungt
							at leve uden ham. Men hvad Fremtiden vil bringe, er skjult for
							menneskelige Øine. En god Engel, det troer jeg, har i min største Nød og
							Angst gaaet ved min Side, den vil vel ikke forlade mig herefter.Efter denne Samtale haabede Claudine at have betaget Baronen alle
							unyttige Forhaabninger, men heri bedrog hun sig. Han kom stedse tilbage
							til sine Forsøg paa at overtale hende, han nedstemte sine Fordringer saa
							dybt, at han endogsaa gav Afkald paa hendes Kjærlighed, og vilde nøies
							med det Haab, at Tid og Pligt skulde forskaffe ham denne. Der var intet
							nogenlunde tilladeligt Middel, han lod uforsøgt; han henvendte sig til
							Christiane for at benytte hendes Indflydelse; men hun forstod altfor
							godt Claudine til at indblande sig i denne Sag, som Baronen desuden
							fordærvede for sig, ved at stræbe at lokke hende ved Tilbud om
							personlige Fordele. Lykkeligere gik det ham med Præstekonen, der i sin
							velmenende Godmodighed lod sig overtale til at være hans Talsmandinde
							hos den Elskede, hvis Fortrolighed Baronen iøvrigt paa ingen Maade havde
							misbrugt.Dette Slags Forfølgelse var den stakkels Claudine yderst ubehagelig, og
							blev det endnu mere ved det Selskab af Herrer, som den gode Aarstid nu
							forsamlede paa Baronens Gaard, ham selv, i hans nuværende Stemning, til
							ikke liden Byrde. Disse, for det meste unge og især lystige Mennesker
							gik af Nysgjerrighed og Drilleri paa Spor efter Baronens meget omtalte
							Kjærlighedshistorie, og omsværmede den Egn, hvor de haabede at faae
							deres Nysgjerrighed tilfredsstillet. Uagtet Claudine, der bemærkede
							disse usædvanlige Vandringsmænd, skjulte sig med al Forsigtighed, hændte
							det sig dog, at hun en tidlig Morgenstund, da hun havde vovet sig lidt
							udenfor Huset, pludselig stod for et Jagtselskab, hvori hun til sin
							Skræk bemærkede en Bekjendt fra sin fordums Omgangskreds, der hilsede
							hende med  forundret og
							venlig Mine. Som en bange Hind, der fra sit stille Skjul skimter
							Jægeren, ilede hun ind i sit Hjem og kunde for Hjertebanken neppe
							berette Christiane Grunden til sin Ængstelse; og da hun om Aftenen sagde
							sin Charles Godnat, og han slyngede sine smaa Arme om hendes Hals,
							traadte Taarerne i hendes Øine, og hun bad Barnets gode Engel at skjule
							det for alle speidende Blikke. Den forsvundne Tids Begivenheder havde
							indgivet Claudine en Skræk for at miste sin Søn, som man næsten kunde
							ansee for sygelig, thi uagtet hun sagde sig selv, at hun i sin
							nærværende Stilling var uafhængig af sine Paarørende, saa forekom det
							hende dog, som om der ventede hende en Forfølgelse, dersom man opdagede
							hendes Skjul.I Nattens Eensomhed krydsede tusinde foruroligende Tanker gjennem hendes
							trætte Hoved Af og til havde hun hørt fra sin Onkels Huus gjennem Madame
							Lyng og Susanne, med hvem hun underholdt en ikke just levende, men dog
							heller ikke uddød Brevvexling. Hun vidste, at Grosserer Valler allerede
							for adskillige Aar siden var gift igjen med en formuende Kone af engelsk
							Herkomst, og han gjorde, hvad man kalder et stort Huus, og at den gamle
							Susanne, som var sat paa Pension, nu levede hos sin Cousine, den gode
							Madame Lyng. Paa sine gjentagne Spørgsmaal om Efterretning fra Ferdinand
							havde hun først i den senere Tid faaet det Svar, at hans Fader
							Justitsraaden nu var ligesaa tilfreds med ham, som han i fordums Dage
							havde været det Modsatte, thi nu havde han Glæde af Sønnen, der var
							fordeelagtigt etableret og gift i Genf I en søvnløs Nat drage de ved
							Tidens Haand afblegede Billeder med friske Farver forbi den vaagne
							Sands. Claudine søgte at berolige sig ved Erindringen om sin Onkels
							Characteer, og fandt Grunde til Trøst og til Frygt i sin Kundskab om
							denne. Paa den ene Side trøstede hun sig med, at Grossereren i ganske
							nye huuslige Forhold og Omgivelser vistnok ikke vilde opsøge en Niece,
							der saa lidet kunde smigre hans Forfængelighed, fremdeles at han ogsaa
							var for retsindig til uden Nødvendighed at ville forurolige hende, og
							altfor letsindig til at lægge sig hendes Skjæbne paa Hjerte. Men paa den
							anden Side vilde hans store Forfængelighed og verdslige Tænkemaade
							altformeget finde sin Regning ved hans Slægtnings Forbindelse med en
							Mand som Baronen, saa at Denne, dersom han vedblev at gaae den Vei, han
							havde begyndt, vilde finde en mægtig Allieret i Grossereren. Tanken om
							den strenge og vistnok fortørnede  Tante Malfred var endnu mere afskrækkende.
							Ak! sukkede den bekymrede Claudine: En Anelse siger mig, at mine rolige
							Dage ere forstyrrede, at onde Tider ere mig nær.Hun reiste sig i Sengen og saae ved Maanelyset, som skinnede ind i
							Værelset, den lille Charles, hvis Kurveseng stod for Foden af hendes.
							Han laae i dyb Søvn, med sine smaa Hænder foldede over Brystet. Andægtig
							foldede den unge Moder ogsaa sine, og sagde: Han er sovet ind med sin
							Aftenbøn paa Læberne. En trøstelig Følelse griber mig ved dette Syn. O
							du, som lod en Straale fra din Guddom falde i min forvirrede Sjæl, da
							jeg i hiin høitidelige Time bragte mit faderløse Barn til din Helligdom,
							indviede ham til dig, og lovede dig at være en trofast Moder, du veed,
							jeg har holdt mit Løfte. Herre! hvem de gode Aander alle tjene, send en
							Engel til at bevogte denne Uskyldige i dette stille Tilflugtssted, som
							ingen onde Ord eller Følelser have besmittet, men som er helliget dig og
							Kjærligheden!Enhver Beængstet, der med fri Samvittighed kan bede en Bøn som denne, vil
							sikkert erfare, ligesom Claudine, at Engelen allerede staaer ved hans
							Leie, og bringer Ro og Hvile.Om Formiddagen pleiede Baronens Gjæster sædvanlig at gaae deres egne
							Veie, og paa disse Timer sneg han sig som oftest til den stille Bolig,
							hvor han almindeligviis, især paa varme Dage, kunde vente at finde
							Claudine under Kastanietræets tætte Skjul.Da han indfandt sig paa den Dag, vi her omtale, havde hans Ansigt et
							besynderligt Udtryk, der bebudede noget Usædvanligt. Efter et Par
							ligegyldige Ord sagde han: En Hændelse, ikke noget Spioneri fra min
							Side, har opdaget mig det Halve af den Hemmelighed, De ikke vilde betroe
							mig. En gammel Bekjendt af Dem har igaar mødt Dem og strax gjenkjendt
							Dem. Han nævnede Deres Navn for Dem, der fulgte med ham, og da de kom
							hjem til mig, blev jeg bestormet med Spørgsmaal, som jeg naturligviis
							ikke indlod mig paa at besvare. Den, som roste sig af at kjende Dem og
							Deres Familie, forsikkrede forresten, at De var bleven gift i
							Mecklenborg med en riig Kjøbmand; om De var Enke, eller ved hvilke
							Skjæbnens Omskiftelser De var kommen til denne Egn, i en saa lidet
							glimrende Stilling, var han meget begjærlig efter at erfare.Claudine svarede alvorligt: Ja desværre! jeg har vel tænkt mig, at noget
							Saadant var Følgen af dette Møde.- De seer altsaa selv, kjæreste Veninde, hvor usandsynligt det
							er, at  De i længere Tid
							kan blive skjult for Deres Familie. Tillad mig derfor at anholde om
							Deres Haand hos Deres Nærmeste. Alle Misforhold, alle Vanskeligheder
							ville blive jævnede, naar jeg tør fremtræde som Den, der har Ret til at
							beskytte Dem. Der vil da Intet være, hvorfor De behøver at frygte.- Intet, uden for mig selv, for min Samvittighed, for min indre
							Rolighed De er altfor retsindig til ikke at ansee en saadan Frygt for
							den værste af alle.- Vil De da ikke bebreide Dem selv at have gjort mig ulykkelig?
							Har jeg fortjent det af Dem? Jeg tør vel sige, uden at træde
							Delicatessen for nær, at jeg, for at vinde Dem, ikke har skyet Offre,
							som ikke Mange i mit Sted vilde være istand til at bringe, og til Løn
							for saa stor Kjærlighed tager De Hensyn til alt Andet, end til mig.- Tilgiv Hr. Baron! De seer vort Forhold fra et urigtigt
							Synspunkt. Til Løn for Deres Godhed for mig har jeg skjænket Dem min
							Fortrolighed, mit Venskab, om De vil modtage det. At jeg ikke kan give
							Dem Mere, skal jeg aldrig bebreide mig, thi jeg har aldrig ønsket eller
							søgt at opvække Følelser, som jeg ikke kunde gjengjælde. Mine Grunde,
							mine Tanker har jeg forklaret Dem saa ofte, at jeg ikke vil trætte os
							Begge med at gjentage dem. Jeg beder Dem derfor, lad os for stedse
							afbryde denne Materie, og ifald min Skjæbne ligger Dem paa Hjerte, saa
							und mig den stille Fred, som er Alt hvad jeg ønsker af Jordens Herlighed
							Forstyr ikke min og mit Barns Tilværelse ved at udsætte os for Verdens
							Opmærksomhed Tro mig! om den Kjærlighed, hvormed De beærer mig, har
							kostet Dem ubehagelige Timer, da har den heller ikke forskaanet mig for
							Ængstelser og Uro. Lad alt Dette ende! Vær mig en Ven, som jeg aldrig
							skal aflade at skatte høit, og lad denne vor Samtale være den sidste om
							en Sag, i hvilken disse i Sandhed skal være mine sidste OrdBaronen sprang op. Han var bleg. Claudine forfærdedes ved at see paa ham.
							Godt! sagde han med skjælvende Læber: Fortræffeligt! Jeg har Intet mere
							at sige, og har kun sagt altfor Meget. Jeg skal ikke mere genere Dem
							eller Deres.Med disse Ord ilede han bort, som forfulgt af Dæmoner. Og det kan vel
							siges, at han var det, saaledes havde Lidenskaben berøvet ham Sjælens
							Frihed Saasnart han kom hjem, satte han sig til Middagsbordet med sine
							Venner. Disse saae paa ham med Forbauselse. Han affecterede en saa vild
							Lystighed, at de tænkte, han maatte være beruset  eller have en hidsig Feber i Kroppen. Han
							lod imidlertid saamegen Champagne og andre fine Vine hente op fra sin
							Kjelder, og drak sine Gjæster saa lystig til, at de Fleste snart ikke
							havde Noget at lade ham høre. Strax efter Maaltidet styrtede han ud i
							det Frie og tog - besynderligt nok - Veien henimod
							den Landsby, som han med de skrækkeligste Eder havde forsvoret
							nogensinde at betræde. I Nærheden af denne var en steil Bakke, der med
							sin øverste Skrænt hang ud over Havet. Her standsede han, kastede sig
							ned i Græsset og overlod sig til sin Fortvivlelse. I sit oprørte Sind
							fandt han sin Ære fornærmet, sit Hjerte krænket, og kaldte sig
							mishandlet, forskudt og tilsidesat for en Troløs. Havde jeg ham blot
							her, den forhadte, skjændige Forfører! jeg skulde omslynge ham og styrte
							mig med ham ned her i Havet. Det kunde jeg have Lyst til at gjøre
							ialfald, thi er han død, saa kunde jeg møde ham hisset; der maa ogsaa
							være Hævn. O kunde jeg blot træffe ham!I det Samme hørte Baronen en spæd Stemme bag ved sig, som sagde: Her er
							jeg!Han vendte sig og saae den lille Charles, saaledes som han første Gang
							havde seet ham, med hans trefarvede Skjærf og Geværet paa Skulderen. Den
							Rasende greb den smilende Dreng i sine Arme og raabte: Du sendes mig af
							Helvede selv.Barnet blev bange for hans vrede Aasyn og sagde: Slip mig!Nei, raabte han, du ligner din Fader! og det er sikkert hans forhadte
							Farver, hvormed du er udpyntet. Jeg springer ned i Stranden med dig, saa
							kan du hilse ham, hvis han er død, og forklage ham for Gud, hvis han
							lever.Charles begyndte at græde. Slip mig, raabte han, du gjør mig bange! Jeg
							vil forklage dig selv for Gud, thi det er Synd, at du forskrækker mig.
							Jeg har jo altid holdt af dig. Slip mig! jeg vil hjem til min Moder.Baronen slap ham og kastede sig selv ned paa Jorden, og hans Raseri
							opløste sig i den hæftigste Graad. Charles gjorde en Bevægelse for at
							nærme sig den grædende Ven. Baronen gjorde Tegn med Haanden, at han
							skulde fjerne sig, og sagde med vred Stemme: Skynd dig! løb hjem!
							- og det forundrede og forskrækkede Barn ilede bort fra det
							farlige Sted.Den ulykkelige Elsker blev længe liggende paa Skrænten og udgræd sin
							dobbelte Ruus. Da han noget havde fattet sig, gyste han i sit  Inderste over den rædsomme
							Magt, hvormed Lidenskaben havde omspændt hans Sjæl. Han gik hjem, og ved
							Aftenbordet erklærede han sine Venner, at han næste Morgen vilde reise
							til Kjøbenhavn for at ordne Et og Andet, eftersom han havde besluttet at
							tiltræde en Udenlandsreise.Claudine sad imidlertid eensom under sit Træ i Haven. Hun følte sig
							forstemt. Baronens vilde, blege Miner ved hans Bortgang havde gjort et
							ængsteligt Indtryk paa hendes Sind; hun vidste ikke selv at forklare sin
							bange Anelse. Da kom den lille Charles i fuld Fart løbende til hende, og
							med blussende Ansigt og taarefulde Øine kastede han sig om hendes Hals
							og bad ydmygt om Tilgivelse for at have, ulydig mod hendes Befaling,
							besteget Skrænten ved Havet. Kjære Moder! sagde Barnet: Jeg har aldrig
							gjort det før og skal aldrig gjøre det mere, men jeg saae Baronen sidde
							deroppe, og saa tænkte jeg, at jeg vel turde gaae op til ham, men hvor
							han var forunderlig!Og nu fortalte han omstændeligt og sandfærdigt den Scene, der var
							foregaaet paa dette Sted Claudine kunde neppe skjule den indre
							Bevægelse, som hun følte ved denne Beretning. Hun holdt sin Søn
							fastsluttet i sin Arm, og formaaede kun svagt at bebreide ham hans
							Ulydighed, og vistnok mindre til Straf end af Frygt for at lade ham ude
							af Sigte, paalagde hun ham, at han hverken denne Aften eller næste Dag
							maatte fjerne sig længere end til Engen udenfor Huset. Charles vidste
							godt, at Bønner og Parlementeren ikke vilde forandre hans Dom, han satte
							sig taalmodig ved sin Moders Side, og syntes tankefuldEndelig sagde han: Baronen sagde, at jeg skulde hilse min Fader, at jeg
							skulde forklage min Fader for Gud, hvad meente han dermed? Er ikke min
							Fader død paa Søen? Det har Bedstemoder fortalt mig. Fortæl mig om min
							Fader! det gjør du aldrig. Var han ikke god?- Jo meget god.- Siig mig, er han død paa Søen?Claudine svarede rørt og forlegen: Nei han er falden i Krigen. Falden i
							Krigen? raabte Charles. Det glæder mig, det kan jeg godt lide; saa var
							han vist en tapper Mand?- Spørg mig nu ikke mere! Naar du bliver større, skal jeg
							fortælle dig om din Fader, nu vilde du ikke forstaae mig.Drengen sad lidt og taug stille. Derpaa sprang han op med største
							Lystighed, greb sin Tromme og istemte med høi Røst Marseillaisen,  et Signal, der strax blev
							besvaret af hans landlige Kammerater, som med deres gode sjællandske
							Bondedialect sang det franske Omqvæd, som deres lille Anfører havde lært
							dem, og som en sand Armee fra Republikens unge Dage ilede den lille
							Trop, med Træskoe paa Fødderne eller barfodet, til sin General, og
							forenede sig med ham paa Engen.Claudine var dybt greben af Barnets Beretning. Hvor var den mig dog nær,
							sagde hun ved sig selv, den Ulykke, der af alle vilde meest nedtrykket
							mig! O Gud! hvor minder min Samvittighed mig om den mørke Time, da jeg
							selv - ligesom denne Rasende - vilde have kastet mig
							i Havet med dette Barn, og endt dets kostbare Liv med mit eget, staaet
							for min Dommer hisset som en Forbryderske, mødt Lusard som hans Søns
							Morderske! Jeg skjælver ved Tanken! Var den Ulykke rammet mig, som nu
							idag truede mig, da havde Straffen, saa haard den var, dog været
							retfærdig. Ja i Sandhed! det er ingen Drøm, en høiere Haand beskjærmer
							min uskyldige Søn. Bør ikke denne Tanke styrke mit synkende Mod? Men i
							dette Øieblik vil det svigte mig. Hvor ængster jeg mig ved at tænke paa
							denne halv afsindige Mand, der altid omsværmer mit stille Opholdssted!
							Jeg føler mig saa forladt, jeg føler hvad det vil sige for mig og mit
							stakkels Barn at være uden Beskytter.Neppe havde Claudine i sit stille Sind udtalt disse Ord, før en Beskytter
							uventet viste sig. En Vogn, kjørt af en Postillon, holdt i Nærheden, en
							Mand sprang ud og ilede mod Havegittret, og inden Claudine kunde fjerne
							sig, løb han hende imøde, greb hende i sine Arme, trykkede hende til sit
							Bryst og kunde for indre Bevægelse neppe sige: »Claudine! kjender du mig
							ikke igjen?« Og med ubeskrivelig Glæde hilste Claudine sin Ungdomsven og
							Slægtning Ferdinand Valler.Da den første Bevægelse ved Gjensynet var sagtnet, sagde Ferdinand:
							Endelig finder jeg dig, efter en lang, forgjæves Leden. Det er nu
							henimod ni Aar siden vi sidste Gang saaes. Hvormeget er dog forandret i
							vor Kreds og i hele Verden i dette Tidsrum! Af mine første Breve fra
							Udlandet veed du ventelig, at jeg i Paris vandt en Ven i en ung
							Schweitzer. Da han reiste hjem til sit Land, fulgte jeg med ham efter
							hans Ønske. Hans Fader og han selv stode i Spidsen for et omfattende
							industrielt Foretagende. Ved Hjelp af mine Sprogkundskaber og ved min
							Vens Godhed blev jeg først Medarbeider og siden  Medinterressent i dette Handelshuus, og hvad
							der endnu var det Bedste, jeg blev Søn og Broder af Familien ved at ægte
							min Vens elskværdige Søster, og som du her seer din letsindige Fætter,
							er han, uden at prale, en driftig Forretningsmand, en kjærlig Ægtemand,
							og Fader til en lille treaars Datter. Jeg kan med Sandhed forsikkre dig,
							at jeg i alle disse Skjæbnens Omvexlinger aldrig har glemt min smukke
							lille Cousine, der græd saamange Taarer ved vor Afsked; jeg spurgte til
							dig i hvert af mine Breve, og havde ikke været længe borte, førend jeg
							fik det Svar, at du var gift i Mecklenborg med den tydske Kjøbmand, som
							jeg havde seet i Onkels Huus. Jeg tilstaaer, at denne Efterretning
							mishagede mig, men nu, da jeg benyttede mig af en Leilighed, der frembød
							sig til at gjensee mit Fædreland, lagde jeg dog Veien til Kjøbenhavn
							over Doberan, og reiste til et Landsted et Par Mile derfra, hvilket man
							nævnede mig som den omtalte Kjøbmands Sommerbolig. Jeg lod mig melde hos
							Fruen, og stod heel forbauset for en fremmed Dame. Til Lykke var Tante
							Malfred der, af hvem jeg dig angaaende dog ikke erfarede stort Andet,
							end at hun var vred paa dig. I Kjøbenhavn gik det ikke bedre, før jeg
							endelig blev henviist til den gamle Susanne. Af hende og end mere af den
							vakkre Kone, hos hvem hun opholder sig, fik jeg omstændelig Beretning om
							Alt. O min kjære Claudine! med dyb Bekymring hørte jeg, hvad du har
							liidt, med Glæde, hvorledes du har bestaaet din haarde Prøve. Du er
							bleven dig selv lig. Din ungdommelige Begeistring, som Tidens Tendenser,
							som Kjærligheden, ak! som mine egne exalterede Udbrud opvakte og nærede,
							er du bleven tro paa en skjønnere Maade end Tiden og vi Andre, som
							levede i dens skjønne Løfter, hvilke den ikke har holdt Hos dig have
							disse Begreber forædlet sig til den sande Frihed, der ikke lader sig kue
							af Modgang og Menneskefrygt til at fornægte sin Troskab og Kjærlighed O
							jeg kunde kaste mig for dine Fødder og bønfalde dig om Tilgivelse for
							den Deel, jeg har i din Skjæbne, dersom jeg ikke til min Trøst følte, at
							din Seier var større end dit Uheld!Med inderlig Bevægelse hørte Claudine den trofaste Vens varme Lovtaler,
							der hævede hende i hendes egne undseelige Øine. Gjennem vore Feiltrin,
							sagde han, lære vi mangengang at vende vort Sind til det Høiere og
							Bedre.Ferdinand holdt begge hendes Hænder i sine og sagde halv sagte:  Alt kan endnu blive godt
							Maaskee kan det endnu forundes mig at være et Redskab til din
							Opreisning, som jeg har været det til din Ulykke.Med bange Stemme sagde Claudine: Veed du slet Intet om din Ven Lusard?Hvorledes? svarede han: Du veed ikke ....Claudine afbrød ham og lagde Haanden paa hans Mund: O ti! tal ikke Ordet
							ud! Tusinde Gange har jeg sagt mig det, men gyser dog for at høre det.- Hvad mener du?Med neppe hørlig Stemme og bortvendt Ansigt hviskede hun: At han er død- Død! Nei ingenlunde! Veed du ikke, at han for et halvt Aars
							Tid siden er bosat her i Danmark? I Jylland, paa sin Onkels Gods, som
							han har arvet?Claudine stirrede paa ham uden at svare.Ferdinand vedblev: Erindrer du ikke, at han ofte talede om sin Onkel, den
							emigrerede Duc de Montalbert? Denne stive
							Aristocrat, hvis Vrede bedrøvede hans Brodersøn saa meget, lod sin
							Forbittrelse døe med Republiken, mødte sin Neveu i Paris, forligte sig
							med ham og indsatte ham til sin Arving, hvorpaa han var saa god at reise
							til det Fædreland, hvorfra man ikke kan emigrere.Har Lusard i alle disse Aar aldrig skrevet til dig? spurgte Claudine
							frygtsom.- Kun et Par Gange. I Krigens Tummel faaer man ikke synderlig
							Ro eller Leilighed til at skrive Breve, men dog har han, netop som han
							reiste fra Paris for at begive sig til sin nye Eiendom, sendt mig nogle
							Linier med en Landsmand, som reiste til Genf Jeg reiser til ham og
							haaber at bringe dig ham tilbage med større Glæde, end da jeg bragte dig
							ham paa Broen ved Fiskerleiet. Erindrer du den Dag?- O Ferdinand! du ængster mig!- Hvorledes? Elsker du ham ikke mere?- O kan du spørge! Men ak! jeg ved ikke selv.... Den rige,
							fornemme Montalbert forekommer mig saa fremmed Det er ikke den unge
							Lusard med det elskende, melancholske Udtryk, ham som gik en uvis
							Skjæbne imøde. Han har glemt mig!- Hvem siger, han har glemt dig? Han er, ligesom jeg, ført bag
							Lyset af falske Efterretninger, han troer at du er troløs.- Betænk dog, Ferdinand! Dersom han endnu havde elsket mig,
							skulde han da, skulde nogen Mand lade sig afholde fra at forskaffe sig
							Vished om en Piges Skjæbne, der havde betroet sig til hans Ære, forudsat
							at han endnu elskede denne Pige? Nei lad mig være død for ham.- Claudine! glemmer du din Søn? Skal hans Fader ikke erfare
							hans Tilværelse? Vil du berøve dit Barn dets Fædrenenavn, dets Ret?- Ak, Ferdinand! Til sin Faders Navn og Eiendom har min
							stakkels Dreng ingen Ret efter menneskelige Love. Er der ingen
							Kjærlighed, er der heller ingen Ret, hverken for ham eller mig; og jeg
							vil ingen Opreisning, som jeg skulde modtage af anden Haand end af
							Kjærlighedens. Sæt dig for et Øieblik i mit Sted! Erindre dig hine Dage,
							da Lusard elskede mig saa varmt, saa inderligt. Intet Menneske kan vide
							det bedre end du, vor fælleds, eneste Fortrolige. Tænk dig, om nu en
							Følelse af Pligt og Ære bragte ham tilbage til hans Søns Moder, som han
							ikke mere elskede, saa jeg skulde see ham kold og mismodig, sukkende
							over det Baand, som nu stod iveien for hans Fremtids Planer og Ønsker!
							Tænk dig Dette! Nei saa dybt kan jeg ikke fornedre mig; da vilde jeg
							først begræde min Ungdoms Feiltrin. I min ringe Stilling er jeg
							tilfreds, jeg lever rolig, i Kjærligheds og Venskabs Skygge. Og hvad min
							Søns Fremtid angaaer, da vil jeg trøste mig ved, at netop de ædleste, de
							meest udmærkede Mænd ere udgaaet fra et ringe, ofte fattigt
							Ungdoms-Hjem.Samtalen blev nu afbrudt af Christiane, der kom fra et Besøg i Landsbyen,
							og førte den lille Charles med sig, der var løbet hende imøde. Med
							Hjertelighed, som en gammel Bekjendt, modtog Christiane sin unge
							Venindes Slægtning, og den lille Dreng hilste for første Gang i Livet en
							Paarørende.Ferdinand var paa sin Side henrykt over Barnets Skjønhed og Elskværdighed
							Ak, Claudine! sagde han: Dette Skjærf, som din Søn bærer, det
							gjenkjender jeg, og naar jeg tænker paa hiin Aften, da jeg første Gang
							saae det...Han afbrød sig selv og sagde til Charles: Kan du ogsaa synge
							Marseillaisen?Den lille Dreng blev glad over dette Spørgsmaal og istemte strax sin
							Yndlingssang. Ferdinand omfavnede ham rørt og sagde, henvendende sig til
							Claudine: O hvilken Magt over Sjælen udøve dog vore Erindringer! Denne
							Sang, dette Skjærf, dit kjære Ansigt og det, som  dit Barns Træk gjenkalder mig, fører mig
							ganske tilbage i min Ungdoms Dage.En glad Fest feiredes paa denne Aften i den simple Bolig. Dens
							Beboerinder opbøde Alt, hvad der var dem muligt, for at vise deres Gjæst
							den Glæde, hans Nærværelse foraarsagede dem. Med qvindelig Opfindsomhed
							vidste de at indrette ham et hyggeligt Sovekammer for den kommende Nat,
							og det landlige Aftenbord var i al sin Tarvelighed nydeligt og
							behageligt.Efter at den lille Charles var gaaet til Ro, bleve de to Veninder og
							deres Gjæst siddende i fortrolig Samtale til ud paa Natten. Med ligesaa
							stor Frihed, som under fire Øine, optoge de to Slægtninge den afbrudte
							Traad af det før af handlede Æmne, og Christiane sad som den milde,
							jævnende Mæglerske mellem de forskjellige Anskuelser. Imidlertid blev
							det endelige Resultat, at Ferdinand maatte helligt love at udforske
							Lusards Hjertelag, forinden han talte til ham om den fordums Elskede. Ja
							jeg lover dig det, sagde Ferdinand, jeg gjenkjender dig ogsaa i din ædle
							Stolthed. I intet Tilfælde skal din Ven og Fætter foretage det Mindste,
							som kan saare den eller forstyrre din Fred Men ihvad der skeer, skal du
							i mig have en trofast Broder, og din Søn skal ikke være faderløs,
							saalænge jeg lever.Den næste Morgen tiltraadte Ferdinand sin Reise til Jylland, og efterlod
							Claudine i en smertelig Spænding. Christiane forstod hendes
							Sindsstemning, og søgte forstandig og kjærlig at trøste hende. Claudine
							sagde: Hvor har jeg dog været lykkelig i disse mange Aar ved din Side,
							min anden Moder, mine Tankers Fortrolige! Hvorfra ere de nu komne, disse
							urolige, lidenskabelige Fornemmelser, som have bemestret sig mit rolige
							Sind? Hvor stille levede dog min UngdomsKjærlighed i min Sjæl! Hvor
							inderlig bad jeg til Gud for Lusards Liv? Og nu, da jeg veed, at han
							lever, at en saa kort Afstand i Rummet adskiller os, nu er det, som den
							gamle Lidenskab var opvaagnet i mit Indre. Med dyb Smerte tænker jeg mig
							forglemt af ham, med Skinsyge, at en Anden kan have indtaget min fordums
							Plads i hans Hjerte. Jeg længes efter ham, og skjælver for at see ham
							igjen. Jeg tæller Dagene til Ferdinands Tilbagekomst, og synes, at jeg
							maa døe af Angst ved at læse min Skjæbne af hans Ansigt, eller høre den
							af hans Mund Jeg kjender mig ikke selv igjen. Jeg troede at være
							helbredet for min Ungdoms Vildfarelser. Jeg skammer mig for Guds og for
							dine Øine.Ikke for mine, svarede Christiane: Mine Øine have grædt Taarer,  som dine; jeg kjender
							disse Uvishedens Qvaler. Men med Visheden vil efterhaanden Roligheden
							komme tilbage, og - tilføiede hun, idet hun førte Charles, som
							netop traadte ind, hen til hans Moder, og lagde hans lille Hoved mod
							hendes Bryst: Trøsten er nær.De to Veninder følte sig i disse ængstelige Dage fastere sammenbundne end
							nogensinde, og lovede - ihvad der end kunde hænde -
							aldrig at forlade hinanden.Ferdinand ankom imidlertid til Lusards Herresæde. Han gik uanmeldt ind ad
							en Vei, der gjennem Haven førte op til Gaarden. Dørene stode aabne til
							en Havesal, fra hvilken nogle Trappetrin gik ned til Haven, og lige
							indenfor Dørene saaes en Mand siddende ved et Bord, fuldt af Papirer og
							Bøger og saa fordybet i Læsning, at han aldeles ikke bemærkede, at
							Ferdinand stod nær ved Døren og betragtede sin gamle Ven, hvis Udseende
							syntes ham forandret og vidnende om, at Besværligheder og Sorger havde
							præget deres Spor i de skjønne Træk. Men disse mørke Indtryk forsvandt i
							det Øieblik, da Lusard med uskrømtet Glæde og Overraskelse hilsede den
							velkomne Gjæst. Hele den stille, øde Borg fik nyt Liv, og fra den store
							Jagthund af op til den gamle Forvalter var det tydeligt at mærke, at
							dette Besøg var en behagelig Afbrydelse i den tilvante Eensomhed
							Naturligviis meddelte de to Venner hinanden i deres allerførste Samtaler
							de Forandringer, der vare foregaaet i deres Stilling i det lange
							Tidsrum, hvori de havde været adskilte. De store Forandringer i den
							politiske Verden, der ogsaa i deres Skjæbne havde spillet en større
							eller mindre Rolle, kom naturligviis ogsaa paa Bane. Ferdinand holdt
							endnu fast paa sin gamle Forkjærlighed for de republicanske Ideer, og
							henholdt sig til Carnots bekjendte Votum: Que César
								soitgrand, mais que Rome soit libre, og troede sig sikker paa,
							at hans Ven havde bosat sig udenfor sit Fædreland, af Misfornøielse over
							det nye Keiserdømme. Nei, sagde Lusard: Jeg har Intet imod, at see
							Republiken forvandlet til Monarchie. Det er efterhaanden blevet mig
							klart, at Frankrig mindst af alle Lande kan være Republik. De
							republicanske Dyder forudsætte en vis Fasthed, en Haardhed i Villie og
							Sæder, der ikke passer for et Land, som Naturen selv har anviist en
							Forfinelse, en Luxus, uden hvilken det ikke kan ernære sig. Ere ikke vor
							Jordbunds vigtigste Producter, hvad der især i andre Lande henregnes til
							Luxus vare: Viin, Silke og Mere? En Sympathie hersker vist altid mellem
							et Lands Natur og dets Befolkning. Vor er i sin naturlige Characteer,
							blød og let  som vor Silke,
							stærk og kraftig som vor Viin, den gjærer jo rigtignok ligesom denne,
							men den er ikke grusom og dæmonisk, som den i Revolutionstiden har viist
							sig. Der er den traadt ud af sin naturlige Tilstand, og har ikke været
							sig selv bevidst. O min Gud! I de Tider, da vi To levede med hinanden,
							da vare Menneskene overalt begeistrede for det store Skuespil, vi
							opførte, og hvis første Act havde været ligesaa skjøn, som de
							paafølgende vare afskyelige; men du kan troe mig, at baade jeg og mine
							øvrige Landsmænd i vor daværende Omgangskreds, vi længtes i vort stille
							Sind efter en Heros, der formaaede at dræbe den tusindhovede Hydra, der
							under forskjellige Former sønderrev vort Land og vore Hjerter. Han er
							kommen, denne Heros. Hvor have vi Alle med ubeskrivelig Begeistring og
							Kjærlighed fulgt hans seierrige Fane! Enhver af os havde følt sig
							lykkelig ved at døe for ham; jeg selv følte mig som i Himlen, da han
							engang roste og udmærkede mig i Armeens Paasyn. Men nu, efter saa megen
							Rædsel, saa meget udgydt ædelt, tappert Blod, nu er dog heller ikke det
							Maal vundet, de Ideer have ikke seiret, hvorfor vi have liidt og offret
							saa Meget Fred og Frihed ere endnu langt borte. Despotismen hersker
							under andre Former, og jeg bekjender, at jeg derfor, træt og længselfuld
							efter Uafhængighed, med Glæde har begivet mig til dette stille
							Tilflugtssted i dit lille fredelige Fædreland.Men, sagde Ferdinand: Forekommer denne Stilhed og Eensomhed dig ikke tom,
							efter saa bevæget et Liv?- Ja og Nei! Jeg føler vel, her mangler mig Noget. Ligefra
							disse Blomster her ude paa Terrassen, der ligge ned paa Jorden, fordi
							her ikke findes en kjærlig Haand til at opbinde dem, og til dette
							Værelse, hvor Enhver kan gjenkjende en Pebersvends Menage, savner man jo
							den Skjønhedssands og det Liv, som jeg elsker og gjerne saae omkring
							mig, men som jeg dog ikke forstaaer at skabe, og endnu langt mere savner
							jeg en Ven som dig, med hvem jeg kan tale frit og fortroligt.Du mangler en elskværdig Hustru, sagde Ferdinand, fornøiet over at bringe
							Samtalen over paa det Gebeet, hvor han vilde have den. Men Lusard indlod
							sig ikke videre, han trak paa Skulderen og taug.Saaledes gik det i nogle Dage. Claudines Navn blev ikke nævnet. Det
							forekom Ferdinand, som om Lusard kjendeligen undveg at berøre denne
							Materie. Endelig en Aften, da Ferdinand kom hjem fra en Tour i Omegnen,
							fandt han Aftenbordet dækket i en Løvhytte i  Haven. Der stod Lys paa Bordet, og nogle
							Blomster laae i en Figur, der skulde forestille to Krandse. Lusard
							modtog sin Gjæst med en Blanding af Veemodighed og Fornøielse i sit
							Ansigt, der aldeles gjenkaldte Ferdinand hans Ven fra fordums Dage.Da den opvartende Tjener ved Desserten havde forladt dem, sagde Lusard:
							Siig! Er der ingen Erindring der vaagner hos dig ved denne lille
							Decoration, jeg her har indrettet? Jeg vilde give en Mindefest til Ære
							for en af mit Livs skjønneste Aftener, som jeg tilbragte i dit Selskab
							paa det mig altid dyrebare Landsted paa Strandveien. Erindrer du den?
							Denne Aften er deilig, ligesom hiin. Maanen skinner gjennem Løvet, som
							dengang. Lysene brænde stille her paa Bordet. Blomsterne ligge duftende
							ved Siden, men hvilken Forskjel! de ligge adspredte, ikke bundne i
							skjønne Krandse, vi kunde ikke krandse vore Hoveder med dem, de falde
							fra hinanden, som Ungdommens blomstrende Haab. Vi vare dengang Tre! En
							Plads er tom. -Hans Stemme vidnede om hans indre Bevægelse. Han fyldte Ferdinands Glas
							og sit eget, og sagde: Til Minde om din Cousine, den indtagende
							Claudine!Med Glæde greb Ferdinand sit Glas og stødte det mod sin Vens. Efter en
							lille Pause sagde han: Du har da ikke ganske glemt Claudine?Nei! svarede Lusard med et meget forandret Udtryk: Det var rigtignok
							hende, som glemte mig først, ja meget snart.- Hvorledes! Har du aldrig erkyndiget dig om hende? Aldrig
							skrevet?- Ak, jeg maa lee af mig selv, som, Gud veed hvordan, iaften er
							falden ind i gamle Kjærligheds-Erindringer. Men da vi nu ere
							komne paa denne Materie, saa føler jeg selv, at jeg er dig en Forklaring
							skyldig, ja en Bøn om Tilgivelse for min Uret imod din elskværdige
							Paarørende. Jeg har tilvisse erkjendt og erkjender den Mangel paa
							Herredømme over min Lidenskab, der bragte mig til at indsmigre mig i en
							uskyldig Piges Hjerte og fordre Troskab mod en omflakkende Soldat, hvis
							Liv og Skjæbne hang i et Haar. Alt Dette sagde jeg mig selv med Anger og
							dyb Ængstelse, da jeg maatte forlade Claudine, som jeg elskede, ja
							tilbad med et Sværmeri, som hverken Rousseau eller hans Saint-Preux
							skulde have skammet sig ved. Jeg blev strax ved min Hjemkomst reven midt
							ind i Krigens Tummel, dog søgte jeg enhver Leilighed til at faae
							Efterretning om min Elskede. Jeg skrev til din Onkel og til hende, men
							fik intet Svar. Ikke engang  et Aar efter vor Adskillelse var forløbet, da jeg erfarede, at hun
							havde giftet sig i Tydskland, netop med et Menneske, i Anledning af hvem
							hun havde tilsvoret mig, at ingen Tvang eller Overtalelse skulde bringe
							hende til at bryde sin Troskab imod mig. Jeg var ung og forelsket Da jeg
							fik denne Efterretning, fortvivlede jeg, og det kom mig ret tilpas, at
							vi netop den næste Dag skulde levere en Bataille. Jeg kastede mig i
							Stridens Ild, som Den, der søger Døden; men som det jævnligen gaaer,
							Kuglerne spottede mig, uden dog at gaae afveien for mig; thi bedækket
							med Saar blev jeg bragt fra Valpladsen, og laae længe meget syg. Et
							saadant langt og smerteligt Sygeleie hjelper med en beundringsværdig
							Kraft Fornuften til dens Ret, og jeg begyndte lidt efter lidt at finde
							mig beroliget ved den Tanke, at Claudines Skjæbne havde ført hende i en
							rolig Havn fra det usikkre Hav, hvorpaa min Kjærlighed havde lokket
							hende ud Imidlertid kan jeg, uden at lyve, sige, at jeg aldrig har glemt
							hende; thi flere Gange har der været Spørgsmaal om Giftermaals-Planer,
							som min Familie eller andre Venner, ja endogsaa en flygtig Tilbøielighed
							fra min egen Side have viist mig som ønskelige, men da har altid min
							Claudines Billede stillet sig mellem mig og den paatænkte Brud, og strax
							er Denne falmet ved Siden af min første Elskedes Erindring. Jeg har følt
							Sandheden af hvad en af vore Sange siger: at Foraaret, som vender stedse
							tilbage for Naturen, kommer ikke igjen for de Elskende.*Ferdinand sagde nu alvorlig: Men sæt nu, at disse Efterretninger om
							Claudines Giftermaal vare usande, sæt, at hun endnu var fri?- Umuligt! Din egen Onkel....- Ligemeget! Han selv kan være bedragen eller have havt sine
							Grunde til at bedrage, for at undvige Verdens skadefroe Domme. Sæt, at
							Claudine, forladt og uden Støtte, var som en fattig Flygtning gaaet ud i
							den vide Verden for at søge et Fristed, med dit Barn paa Armen?Lusard afbrød ham, greb ham med Hæftighed i Armen, og raabte* Hélas, hélas! ce beau printempsQuipeu dejoursapeine dure,Ne revient plus pour les amans,Comme il revient pour la
										nature.Florian.med skjælvende Læber: Mit Barn! for Guds Skyld! O Ferdinand! Er Dette
							Spøg, da er det altfor grusomt.Ferdinand vedblev, uden at lade sig forstyrre: Med dit Barn paa Armen,
							dit Barn, som hun ikke vilde slippe, som hun i alle disse Aar har
							ernæret med sit Arbeide, opdraget som et Mønster paa moderlig Troskab,
							paa Troskab mod sin letsindige Elsker, der paa et løst Rygte har
							forglemt, hvad han skyldte en Pige, hvis Kjærlighed han havde misbrugt.Lusard foer iveiret, og i sin Hæftighed kastede han sig næsten til
							Jorden, idet han greb Ferdinand om begge Skuldre. Vil du dræbe mig?
							raabte han. Fortæller du mig en Fabel?- Hvad vil du sige, hvis det er Sandhed?- Hvad jeg vil sige? Før mig til hendes Fødder! Hjelp mig at
							betle om hendes Tilgivelse! Gjør mig til det lykkeligste af alle
							Mennesker!Og som sagt, saa gjort. Ikke mange Dage efter, da Claudine en Aften sad
							ene og sørgmodig under Kastanietræet, saae hun Ferdinand stikke Hovedet
							ind over Havegitteret, og inden hun kunde besinde sig, laae Lusard for
							hendes Fødder. Han bøiede sig dybt til Jorden, tog Fligen af hendes
							Kjole, trykkede Sømmen til sine Læber, og udbrød med taarefulde Øine:
							Saaledes sagde jeg Farvel, saaledes kommer jeg tilbage, tilbedende dig
							mere end nogensinde. Kan du tilgive mig?Hvo, som nogensinde har oplevet et saadant Gjensyn, veed, at det, som en
							Forsmag paa den fjerne Salighed, har Ord, som ingen Tunge kan udtale.Ferdinand havde strax begivet sig bort, og ilede for at opsøge den lille
							Charles, da han netop saae ham komme over Engen og nærme sig Huset med
							sin lille Krigerskare, for hvilken han gik i Spidsen, omgjordet med sit
							trefarvede Skjærf, og med høi Røst istemmende Marseillaisen, hvis Omqvæd
							Choret gjentog efter bedste Evne. Lusard sprang op ved den uventede Lyd
							af denne Sang. Claudine viste taus med Haanden paa den lille Anfører.
							Den henrykte Fader løb sin Søn imøde. Han greb Claudines Arm, trykkede
							den til sig og sagde: Ak! dette Skjærf kjender jeg. O! disse Farver,
							disse Toner de have begeistret mig og Tusinder med mig, men aldrig have
							de dog faaet mit Hjerte til at banke som i dette Øieblik.Anden Deel. Nutiden.I Sommeren 1844 vare 50 Aar henrundne siden den Sommerdag, da den unge
							Claudine stod paa Broen ved Fiskerleiet og med bange Hjerte stirrede ud
							over Havet efter den Baad, som bragte hendes saarede Elsker. Ikke langt
							fra den prægtige gamle Borg, hvor disse Elskende havde levet som det
							kjærligste og lykkeligste Ægtepar, havde de to store Kastanietræer ved
							Kirkemuren allerede i ti Somre strøet deres Blomster over den hvide
							Marmorsteen, som bedækker den Grav, hvor de hvile forenede i Døden som i
							Livet. Deres Søn Charles Lusard de Montalbert
							var efter mangeaarig Fraværelse kommen hjem til sit Fædrenegods for faa
							Uger siden. Han sad ene i sin Moders Yndlingsværelse, ganske fordybet i
							Læsning af gamle Breve, som han endelig, da han var færdig med det
							sidste, samlede omhyggelig og lagde tilrette i en stor Mappe, som han
							sammenbandt og forvarede i et Gjemme, der stod i Værelset; hvorefter han
							med et alvorligt Ansigt gik længe taus op og ned ad Gulvet. Endelig
							standsede han, som vaagnende af en Drøm, og lod sine Blikke glide hen
							over alle de Gjenstande, der omgave ham. Det var en klar Foraarsaften,
							den nedgaaende Sol kastede sine røde Straaler gjennem de høie Vinduer
							ind i det hyggelige Værelse. I Kaminen brændte en munter Ild for aabne
							Døre. Lusard trak dybt Aande og sagde ved sig selv: Hvor jeg er
							forunderlig tilmode! Saa behageligt og saa veemodigt synes mig dette
							lille Opholdssted, hvor jeg saa ofte har siddet i fortrolig Samtale med
							min Moder. Alting staaer herinde, som da hun forlod det. Hvor
							forunderligt have dog disse mange Breve sat mig tilbage i forsvundne
							Tider, som tildeels ere gaaet forud for min jordiske Tilværelse! Med sin
							eiendommelige Troskab har min elskværdige Moder opbevaret disse venlige
							Ord fra Frænder og Venner. Hvor have de interesseret mig, de saa korte,
							saa faa, men saa elskovsfulde Linier fra min Faders Haand i hans
							længselsfulde Kjærligheds første Dage! Og denne smukke Eleonores simple,
							af Godhed og Velvillie gjennemvarmede Breve, og end mere hans, denne
							Ferdinands, hvis elskværdige Personlighed jeg fra min Barndom tydelig
							mindes! Jeg synes ordenlig, at jeg  føler en Længsel efter disse Frænder, som
							Graven dækker, og efter Frænder i det Hele, efter Blod af mit Blod Der
							er Noget i Det, der siges om Blodets Stemme. Jeg føler mig altfor ene i
							Verden. Dog lad mig nu ikke være utaknemmelig. Der kommer min trofaste
							Ven, min gode Johanes Milner. Jeg hører hans
							Trin igjennem de andre Værelser, og hører dem i dette Øieblik ret med
							Glæde.Lusard aabnede nu Døren for en Mand med et jovialt og interessant
							Physionomie. Han rakte ham Haanden, førte ham til en Stol nær Kaminen,
							bød ham en Cigar, tændte selv en, og satte sig ligefor ham.Efter nogle Bemærkninger om Veirliget og deslige sagde Milner: Naa! har
							du ikke endnu taget mine Indretninger her paa Godset nærmere i Øiesyn og
							gjennemløbet mine Regnskaber for al den lange Tid, hvori du har været
							fraværende?- Jo, nu har jeg seet og drøftet det Hele, og jeg vilde netop
							gaaet til dig iaften for at takke dig. Det er vist og sandt, jeg kan
							ikke takke dig nok. Du har ikke blot administreret Godset som en i alle
							Maader dygtig Mand, men du har endog saaledes sat dig ind i mine Tanker
							og Anskuelser, at jeg ordenlig er kommen til at mindes vor Samtale Dagen
							før min Bortreise. Saaledes kan Ingen udføre vore Planer, uden en intim
							Ven. Medens jeg har flakket Verden rundt og forladt min Post, har du
							handlet, arbeidet og opfyldt mine Pligter. Da de gode Folk her paa
							Godset modtoge mig saa hjerteligt og smukt ved min Hjemkomst, da var det
							visselig ikke paa Skrømt, jeg sagde, at det var dig, de skulde takke.- Hold dog op igjen! Det er ingen Sag, siger Ordsproget, at
							skjære en bred Rem af en Andens Hud. Er det ikke dig selv, som har
							foreskrevet Alt hvad her er skeet, alle Forbedringer? Har du ikke selv
							begyndt at udføre dem i alle de Aar, da du bestyrede Godset i din Faders
							Tid? Og har han ikke selv lagt Grunden? Jeg husker end, hvordan Præsten,
							min salig Fader, og de andre Mænd her i Egnen talede om den brave Herre.
							Det var endnu i de Dage, da vi To hver Dag red til Skolen i Horsens og
							hjem igjen, og jeg misundte dig din lille Skimmel.- Det er ikke sandt! Du har aldrig misundt mig Noget Du har
							været mig den Skat, hvorfor man aldrig nok kan takke Gud: en fuldtro
							Ven, som de gamle Viser sige, en Barndoms-Ven, som ingen Livets
							Omvæltning har berøvet os.- Hvert Ord, du siger, er mig en sand Hjertestyrkning, men
							havde  jeg nu bare din
							Veltalenhed, saa vilde jeg dog spørge, hvem af os To der skylder den
							Anden Meest. Da jeg for ti Aar siden kom her hjem fra Sjælland, hvor jeg
							i retfærdig Harme over mine Foresatte havde opgivet mit Levebrød, da jeg
							sad der med Kone og Barn og tomme Hænder, og mine Slægtninge og Venner
							vendte sig fra mig og kaldte mig et uroligt Hoved, da kom du mig imøde,
							overlod mig Marker og Jorder, byggede mig et deiligt Huus og gjorde mig
							til en lykkelig Mand Hvad skulde vel blevet af mig, om jeg maatte have
							gaaet og drevet om i det Humeur, som dengang?- Og hvad skulde vel blevet af mig, dersom
								jeg maatte have gaaet og drevet om i mit daværende Humeur, da begge mine Forældre døde saa kort efter
							hinanden, og dette Huus, denne Have og Egn forekom mig saa melancholske,
							at jeg ikke kunde taale at see derpaa? Havde min gode Skjæbne ikke ført
							dig hertil, dig, i hvis Hænder jeg kunde betroe min og mine Bønders
							Velfærd, saa kunde jeg ikke med god Samvittighed reist bort, og endnu
							mindre blevet borte i hele ni Aar; og var jeg bleven her, troer jeg, at
							jeg var forgaaet af Sorg og Lede til den hele Jord.- Ja det maa vel sagtens forfriske Sindet at flyve ud i Guds
							vide Verden. Svalen og Storken, som bestandig reise, lade altid til at
							være i godt Humeur. Men havde det faldet i min Lod at kunne see mig om i
							Verden, saa vilde jeg hellere gjort den Tour, du i yngre Dage gjorde til
							Paris med dine Forældre, end den lange Reise, du nu har gjort allene i
							disse græske, orientalske og americanske Lande, der forekomme mig at maatte være noget Uddød, noget Ruineret,
							Noget, som man kunde blive melancholsk af at see paa. Men det forstaaer
							sig, du sværmede jo altid for den antike Herlighed og de græske Heroer,
							ligefra Prinds Hector til Lord Byron.- Ja seer du! Min Ungdoms Ønsker traadte ligesom gamle Venner
							trøstende til mig i min sørgmodige Tilstand, og da Intet hindrede mig i
							at tilfredsstille denne gamle Tilbøielighed, saa greb jeg Pilgrimsstaven
							som saamangen Anden, der søgte Ro i Møie og Forandring. Som en ægte
							Pilgrim har jeg ogsaa været ved den hellige Grav.- Virkelig?- Ja, jeg har været i Palæstina, paa Oliebjerget med oprigtig
							Andagt, men derfor har jeg ikke fornægtet min gamle Kjærlighed til den
							antike Verden og heller ikke forsømt den classiske Jordbund Jeg havde
							ikke isinde at blive saalænge udenlands, men, l'appétit vient enmangeant, det ene Sted giver os Anviisning paa
							det andet, ligesom det ene Studium rækker det andet Haanden; man gjør
							Bekjendtskaber med ligesindede Reisende, man følger med paa deres
							Omvandringer, og saaledes kom jeg til det sydlige America, et Land hvis
							Bekjendtskab jeg ikke vilde undvære at have gjort, og kort sagt,
							saaledes gik Tiden hen til Forundring for mig selv.- Nu ja, Gud skee Lov! Nu have vi dig jo velbeholden igjen. Men
							hvordan vil du nu efter saa megen Bevægelse finde dig i vort stille Liv
							herhjemme?- O! nu længtes jeg selv efter Ro.- Men du er saa ene her i dit Huus?- Ak ja! det er sandt.- Veed du, hvad min Kone sagde iaftes, da du var gaaet fra os?
							Kunde jeg opleve, sagde hun, at komme til vor gode Vens og Herremands
							Bryllup, saa troer jeg, at jeg vilde være ligesaa glad, som jeg var
							ifjor paa vor eneste Datters Bryllupsdag. Du leer og ryster paa Hovedet.
							Men er det ikke fornuftigt sagt af min Kone? Hvad hindrer dig i at
							opsøge en elskværdig, god Pige, og gjøre hende og dig selv lykkelige?- Kan du huske de Ord, der saa ofte forekomme hos Ossian, naar
							der er Tale om en Helt, som er falden langt fra sit Hjem? Dagen til hans
							Hjemkomst er gaaet forbi, hedder det. Det vil sige: Der er en i
							Stjernerne skreven Dag, hvorpaa han skulde vendt hjem; den er gaaet
							unyttet forbi. Saaledes er det ogsaa gaaet med mit Giftermaal. Den i
							Stjernerne bestemte Dag til mit Bryllup er gaaet forbi.- Da veed jeg da, du er ikke nogen gammel Mand og du er endnu
							en smuk Mand Det gjentog min Kone saamænd mange Gange iaftes.- Naa! saa omtrent et halvt Seculum bærer jeg da imidlertid paa
							mit tynde Haar. Jeg vil dog ikke være affecteert og sige, at jeg føler
							mig som en gammel Mand Den Glæde vil jeg paa ingen Maade gjøre vor Tids
							unge Løver, der ved tyve Aars Alder ere ældre end jeg; men desværre,
							Kjærlighedens Dag er ogsaa gaaet forbi. Min Fader sang undertiden en
							gammel fransk Sang om Foraaret, »qui ne revient plus
								pour les amans, comme il revient pour la nature,« og den Vise,
							troer jeg, har Ret.- Men Herregud! Skal det da endelig
							være i Livets Foraar, i sin uerfarne Ungdom, at man skal vælge Den, som
							skal gaae hele Livets Vei med os?- Nei, det vil jeg langt fra ikke sige, men det er gaaet mig
							som saamangen Anden. I Ungdommen søger man Eventyr, man griber dem med
							Henrykkelse og slipper dem med Ringeagt, fordi de kun vare Eventyr uden
							Sandhed; og finder man da engang en Perle fra et Ginistan, saa har en
							Anden tilegnet sig den. Imidlertid gaaer Tiden hen, Hver tager Sin, men
							jeg tager ikke Min og faaer som Andre, Ingen. Ja man seer jo vistnok
							Dem, om hvilke Baggesen siger:»De tænkte viseligen saa:I Mangel af en AphroditeMan nøies maa med en Charite,Og takke Gud, man den kan faae;«men mig er det nu gaaet som følger: at:»Saa ydmyg, nøisom og beskedenHaandskriver Eginhard ei var,«og kort at fortælle: Det er nu min Historie.Ja, svarede Milner, nu lee vi; men jeg kan dog ikke undlade i mangen Time
							at spørge mig selv med bekymret Sind: I hvilke Hænder skal alt Dette
							falde engang i Tiden? Hvo vil frede om Det, som vi med saa megen Omhu
							have opbygget? Vil ikke maaskee en gjerrig Haand saae Fattigdom og
							Ødelæggelse, hvor der nu blomstrer Velstand og Skjønhed? uden at tale om
							din egen forladte PebersvendsStand, naar de gamle Dage komme.Der seer man, gjentog Lusard, hvorledes vi To sympathisere! Saadanne
							Betragtninger har jeg nemljg selv anstillet i disse Dage. Hvad jeg
							ønsker mig, hvad der nu kunde gjøre mig lykkelig, det vilde være en ung
							Mand, som jeg kunde ansee for en Søn, som jeg kunde gifte efter hans
							Hjertes Valg, for saaledes at forskjønne denne Eensomhed med en ung,
							elskværdig Familie, som jeg kunde elske og som elskede mig.- Ja det vilde være en herlig Sag. Men hvor skal vi finde en
							saadan rigtig rar Fyr?- Ja det er Knuden. Havde du dog en Søn, som lignede dig!- Kjære Charles! Nu faaer du mig jo til igjen at begræde min
							lille Dreng, men borte er borte.Jeg har, sagde Lusard, naturligviis tænkt paa mine egne Frænder, men de
							ere mig egenlig ganske fremmede. Paa min Faders Side er der Ingen, som
							kan komme i Betragtning; min Moders Slægt derimod, som er dansk, synes
							mig i alle Maader nærmest. Jeg har iaften læst i gamle Breve, der paa en
							egen Maade have bevæget mig. Der er maaskee Efterkommere af min Moders
							Fætter Ferdinand Valler, en herlig Mand, der var bosat i Schweiz og døde
							der. Der er ogsaa endnu i Kjøbenhavn en Søn af min Moders Onkel, den
							afdøde Grosserer Valler.Milner afbrød ham: Grosserer Valler, ja ham erindrer jeg godt fra vore
							Studenterdage, da dine Forældre opholdt sig for din Skyld i Kjøbenhavn,
							og jeg i hele halvandet Aar var som Barn i deres Huus, det glemmer jeg
							aldrig.- Erindrer du da ikke ogsaa Grossererens Søn, Christian Valler,
							som, uagtet han var en halv Snees Aar ældre end vi, dog var vor meget
							gode Ven?- Jo vist, han arbeidede paa Faderens Contor. Herregud! man
							kommer saa reent fra sine gamle Forbindelser; jeg troer ikke, jeg har
							tænkt paa det Menneske i alle disse Aar mere end eengang, for en femten
							Aar siden, da saae jeg i Aviserne, at han averterede sin Kones Død.Gud forlade mig, svarede Lusard, jeg har ogsaa næsten reent glemt ham og
							hele Slægten. Dog, medens min Moder levede, hørte jeg undertiden fra ham
							og hans, og veed saaledes, at han er gift igjen og har Børn. Hvem ved,
							om der ikke mellem dem eller andre af mine Paarørende kunde findes et
							Menneske efter mit Hjerte?Den ærlige Milner gik med stor Glæde ind paa sin Vens Plan, og var meget
							ivrig i at styrke ham i hans Forsæt, og paaskyndede hans Reise til
							Kjøbenhavn, hvilken han ogsaa iværksatte faa Uger efter.Med inderlig Fornøielse gjensaae Charles Lusard den danske Hovedstad, som
							i de mange Aar, der vare forløbne, siden han som en ung Student forlod
							den, forekom ham at være overordenlig tiltagen i Livlighed og
							Behagelighed. Det Folkeliv, der ligesom var opvaagnet og viste sig paa
							Veie og Gader, den Sværm af Mennesker der strømmede ud af Byens vestre
							Port og mødte ham inden hans Indtrædelse i Staden selv, den Musik og
							Glands, som fra Tivolis illuminerede Gange og Gondoler klang og
							straalede ham imøde, satte ham i den muntreste Stemning og opfyldte hans
							Sind med glade Anelser.Den næste Morgen erfarede han, at hans Slægtning Christian Valler,
							Grosserer som Faderen, men med Titel af Commerceraad, eiede og beboede
							Faderens Huus, hvilket imidlertid hverken som Handelshuus eller i anden
							Henseende havde vedligeholdt sin fordums Anseelse. Lusard tog Veien til
							det ham velbekjendte Huus og traf den gamle Ungdomsven i hans eget lille
							Contor, hvor han sad paa samme Plads, hvor tilforn hans Fader havde
							siddet, paa en bevægelig Contorstol, ligesom han, ved en lignende Pult,
							men ikke med det joviale, stedse ungdommelige Udseende, som havde
							udmærket den gamle Grosserer. Commerceraaden saae ud som En, der paa en
							hed Dag plages af en Sværm Fluer. Hans rynkede Ansigt blev imidlertid
							glattere og mildere ved det uventede Besøg af den næsten forglemte
							Ungdomsven.Det er mange Tider siden en saadan Glæde blev mig tildeel, sagde
							Commerceraaden. Hvor har du dog været i alle disse Aar? Du har været
							udenlands, har jeg hørt.- Ja, men nu begynder jeg et nyt Levnet i mit Hjem, idet jeg
							opsøger min Slægt, af hvilken du er den Eneste, jeg kjender.Ved et Møde af denne Natur blive Tidens Gang og Omvexlinger altid den
							første Materie, der kommer paa Bane. De ere Alle borte, som dengang vare
							samlede med os, sagde Commerceraaden: dine Forældre, min Fader, min
							Farbroder den gamle Justitsraad; og De, som endnu leve, ere adspredte
							omkring i Verden. Min sidste Stedmoder, der ikke var saa god som den
							første, er reist til England, mine Fættere og Cousiner, Ferdinand
							Vallers Søskende, ere døde eller bosatte langt herfra ....Men, afbrød Lusard: Ferdinand Valler, som jo desværre ogsaa er død,
							efterlod han sig ikke Kone og Børn?Konen, svarede Commerceraaden, døde førend han, og af Børn havde de kun
							een Datter, som blev gift med en Dansk, og levede med ham her i Landet.
							Han var Fabrik-Eier, og hed Bergland. Det var,
							paa hans Død at sige, en Vindbeutel og Projectmager, der satte sin Kones
							Formue til og vilde have efterladt hende og deres Barn i Armod, om ikke
							hendes Fader, der forgjæves havde hjulpet Svigersønnen saalænge han
							kunde, havde været saa fornuftig at bestemme, at Alt, hvad han efterlod
							sig, skulde sættes paa Livrente for Datteren. Deraf levede hun meget
							honnet her i Byen, indtil for faa Aar siden, da hun døde. Det var en
							vakker Kone.- Men hun havde Børn, siger du?- Ja en Søn.- Hvor er da han?- Han er, saavidt jeg veed, for et Aars Tid siden reist til
							Schweiz, for at søge sin Lykke derovre, hvor han har Familie. Det er et
							daarligt Menneske, en Nar ligesom Faderen, men et ypperligt Hoved.- Nu, hvad mangler han da?- Han mangler al Fornuft og Stadighed, han farer af det Ene i
							det Andet. Først studerede han til theologisk Examen og tog den, endnu
							meget ung, med bedste Characteer, men saa med Eet gav han sig til at
							studere Medicin; saa gik han fra Det, og gav sig ifærd med
							Naturvidenskaber og Historie, og Gud veed hvad han Altsammen har drevet
							med skrækkelig Iver, saalænge det varede. Ham bliver der ikke Noget af.
							Jeg tog mig ærlig af ham og havde endogsaa en Tidlang givet ham Ophold i
							mit Huus, men jeg kunde visselig have god Grund til at beklage mig over
							ham, hvis jeg gad tale om de Sager.- Det gjør mig ondt! mine Forældre holdt saameget af hans
							Bedstefader, Ferdinand Valler. Naa, Gud skee Lov, jeg træffer dig med
							dit gamle, venlige Sindelag, og som jeg haaber, finder jeg dig lykkelig
							som Ægtemand og Fader i det gamle anseete Vallerske Huus, som det glæder
							mig at du endnu uforandret har vedligeholdt.- Ja Gud hjelpe os for det gamle anseete Huus! Det er ikke hvad
							det har været. Tiderne have trykket det, som de fleste andre. De gode
							Tider for Handelen vare alt forbi, da du var i Kjøbenhavn for en tredive
							Aar siden, men min Fader havde sin Kones store Formue at staae imod med,
							men af den beholdt jeg ikke Noget. Jeg kan forresten ikke klage; det vil
							nok holde ud i min Tid, men mine Børn skal ikke blive rige af Det, jeg
							efterlader mig.- Jeg glæder mig til at gjøre din Families Bekjendtskab. Har du
							mange Børn?- Fire Pigebørn: en Datter fra min første Kone, og tre med den
							nuværende.- Ingen Søn?- Nei Gud skee Lov! Det er daarlige Tider for Sønnerne, og
							egenlig for Døttrene med.- Du vilde dog vist ikke miste dem.- Jo, ved Giftermaal, det veed Vorherre. Det vil da sige den
								 Ældste, som er nitten
							Aar; med de andre Tre haster det ikke; den Ældste af dem gaaer i sit
							fjortende Aar, de to Yngre ere Smaapiger paa ni og syv Aar.- Du er dog lykkelig! Du er omgiven af en opblomstrende
							Familie, og har det Haab at dele Sorg og Glæde for dine Børn med deres
							Moder. Det har altid bevæget mig, naar jeg har mødt to gamle Ægtefolk,
							som gik Arm i Arm, støttende hinanden; jeg tænkte mig da, at saaledes
							havde de vandret sammen ad Livets gode og onde Veie; og skulde jeg
							misundt noget Ægtepars huuslige Lykke, saa vilde det have været deres.- Min Kone er ung endnu, hun er kun fire og tredive Aar, hun
							holdes almindelig for smuk, hun er dannet og talentfuld, en udmærket
							Claveerspillerinde, meget afgjort i Selskaber og courtiseret af
							Herrerne. Min ældste Datter er en god lille Pige som passer
							Huusholdningen og desuden læser med de smaa Søskende, naar min Kone ikke
							har Leilighed.- Det er jo Altsammen meget skjønt; jeg haaber, du præsenterer
							mig for din Kone.- Ja, den Fornøielse kan jeg gjøre mig strax, thi jeg troer
							nok, at hun er hjemme.Commerceraaden førte nu sin Slægtning op i den øvre Etage, som hans
							Familie beboede. I Forværelset mødte de Tjeneren, der sagde: Fruen er
							ikke hjemme. - Aa Sludder, svarede Commerceraaden, jeg kan jo
							høre hende spille derinde. - Tjeneren sagde med forlegen Mine:
							Ja Spillemesteren er inde og giver Fruen Time, og saa er det da det
							Samme, som om hun ikke var hjemme.- Gaa ind og siig, at jeg er her med en Herre af min Familie.Tjeneren gik ind, og imidlertid bestræbte Lusard sig for at faa Lov til
							at gaae og opsætte sit Besøg til en beleiligere Time; og da Tjeneren kom
							tilbage med den Besked, at om tre Qvarteer skulde Fruen have den
							Fornøielse at modtage dem, rev Lusard sig løs og gik, efter at have
							leveret et Visitkort.Ved Middagsbordet opstod en Strid mellem Commerceraaden og hans Frue. Hun
							kom tilbords med Lusards Kort i Haanden, og sagde: Men Gud bevares!
							hvilket prægtigt Navn: »Mr. Lusard de
							Montalbert.« Er det en Franskmand? en fornem Herre? Er han af din
							Familie? Jeg kan ikke erindre at have hørt tale om ham.- Ja han er af min Familie.- Og er fransk? og som det synes, Adelsmand? Hvor kommer du til
							den Slægtning?- Hans Moder var min Cousine, den smukke Claudine, om hvem du
							jo nok har hørt tale.- Aa denne Claudine, som var i din Faders Huus og løb bort
							o.s.v. Ja hendes Historie kan man da ikke tale om i unge Pigebørns
							Nærværelse.- Gud give, de unge Pigebørn maatte faae hendes Dyder!- Jo jeg takker! Vorherre bevare dem, jeg er Moder til! Men
							hvad jeg vilde sige: Hvad er han, denne Franskmand?- Han er ingen Franskmand, forresten er han Godseier.- Saa er han vel rig?- Det veed jeg ikke. Hans Gods i Jylland skal være en ypperlig
							Eiendom, det er Alt hvad jeg veed, men han selv er en dannet, smuk, brav
							Mand, og en Ungdomsven af mig, som du gjerne kunde have modtaget.- Men hvor kunde jeg vide, at det var saadan en Herre?- Du vidste, at jeg bragte ham, og følgelig ønskede ham en
							venlig Modtagelse.- De Folk, du bringer, pleie ikke at være af den Kaliber.- Naar din Mand fører dem til dig, burde de dog ikke møde den
							Velkomst, at de skal vente i tre Qvarteer for at faae Fruen itale.- Skulde jeg lade min Spillemester gaae og øde en Daler for den
							spildte Time?- Du kunde ladet Mariane profitere af Timen.- Nei, Maren har sine Forretninger og sin Plads i Kjøkkenet om
							Formiddagen.- Pigen hedder Mariane. Jeg vil ikke høre det Navn Maren.- Det maa du vænne dig til at høre. Jeg kalder hende Maren, det
							Navn er netop characteristisk for en huuslig Person.Den unge Mariane rødmede og tog Anledning til at
							reise sig fra Bordet og hente Noget i et andet Værelse. Den yngre Søster
								Colette slog en høi Latter op.Hvad leer du af? sagde Fruen med en vred Mine.- Jeg maa lee af, at Mariane skulde blive i Kjøkkenet for den
							Mads Skyld, som vi have idag, da dog Kokkepigen, med den ene Haand
							bunden paa Ryggen, kunde overkomme de Retter.- Pas du dig selv, uartige Tøs!- Og saa maa jeg ogsaa lee af at tænke paa Spillemesteren, hvor
							glad han var bleven, om han var kommen til at give Mariane Time, thi han
							synes saa inderlig godt om min Søster, skjøndt hun ikke spiller saa
							færdigt som Moder; men naar Moder ikke er tilstede, ligesaasnart han
							træder ind, saa siger han paa Øieblikket: Maaskee den ældste Frøken vil
							gjøre mig den Ære?- Ja den Herre er en Laps, det har jeg nok mærket, og det
							klæder ilde for et lille Barn, som du er, at gjøre saadanne
							Bemærkninger.- Et lille Barn paa henved fjorten Aar er ikke saa dumt endda.
							Da jeg ikke var større end min mindste Søster, da roste Moder tidt min
							Forstand, og det var ikke godt, ifald jeg ikke var bleven klogere siden.Commerceraaden reiste sig fra Bordet og sagde: Nu gider jeg ikke høre
							Mere af jeres Vrøvl. Skynd dig at skjænke Kaffe, lille Mariane! jeg skal
							ud.Fruen sagde: Bliv dog siddende rolig i et Par Minuter, og siig mig, naar
							du vil præsentere mig Hr. Lusard de Montalbert.Commerceraaden formildede noget sin Tone og svarede: Dersom jeg kan faae
							ham fat imorgen Formiddag, saa kan jeg invitere ham til at spise her til
							Middag.- Kan han ikke komme her iaften? Jeg længes efter at see ham.- Jeg veed ikke, om jeg kan træffe ham, og om han vil være saa
							høflig at komme nok engang idag.- Gjør dit Bedste, jeg beder dig.Commerceraaden gik hen til Kaffebordet, hvor Mariane stod, og idet han
							selv tog sin Kop og tømte den, gav han Mariane Tegn til at følge ham, og
							forlod Værelset. Da de vare komne ud i Entreen, tog han venlig sin
							Datter under Hagen og sagde: Hør, min Pige! sørg for, at Alting bliver
							lidt net og ziirligt iaften. Vor Gjæst er vistnok ikke vant til at gjøre
							noget stort Aftensmaaltid, men lad dog det Hele være lidt elegant. Du
							veed nok Besked.- Jeg skal spørge Moder, men jeg veed, hendes
							Huusholdningspenge ...Han afbrød hende: Der har du Penge, men du behøver ikke at fortælle Moder
							det. Gjør det nu saa godt muligt, efter din egen Smag.Han gik, men vendte om, og sagde smilende: Jeg saae ogsaa gjerne, at du
							klædte dig om, og gjorde dig saa kjøn som muligt, thi jeg ønsker, at min
							gamle Ven skal synes godt om mine Børn.Meget forlegen ved det hende paalagte Hverv gik Mariane med ydmyg Mine
							til sin Stedmoder, udbad sig hendes Befalinger, og fordristede sig, som
							hun pleiede, til at gjøre et og andet Forslag. Til Marianes Lettelse
							blev idetsamme meldt en næsten daglig Gjæst i Huset, en Hr. Arnold, en juridisk Student, langt ude
							beslægtet med Fruen, som nu hurtig affærdigede Mariane med følgende for
							den forlegne Pige velkomne Ord: Ja nu har jeg ikke Tid til at vrøvle med
							dig. Indret det godt og smukt, men det maa ikke koste over det
							Sædvanlige....Hun fik ikke Tid til at sige Mere, thi den unge, efter den nyeste Mode
							klædte Herre traadte allerede ind Idet han gik forbi Mariane, der gik ud
							af Værelset, tilkastede han hende et stjaalet Blik og hviskede: »Du søde
							Unge!« Hun dreiede Hovedet, og lod som hun ikke hørte det.Hr. Arnold bukkede for Fruen og sagde: Min skjønne Cousine! Den ydmygste
							af Deres ydmyge Slaver bøier sig for Dem. - Goddag, I deilige
							Billeder! sagde han derpaa, henvendende sig til de to Smaapiger, der sad
							ved det ene Vindue i et stille Klammeri om en Dukke, som de trak hver
							til sin Side. Ved det andet Vindue sad Colette med en Bog, som hun holdt
							i Hænderne, medens hun med sine poliske Øine skottede over den. Arnold
							nærmede sig til hende: Er du der, Colette? Din lille Strik! -
							Colette stødte med Albuen til ham.Han satte sig nu ved Siden af Fruen og sagde: Jeg har i Commission fra
							Fru Lissing at tigge og bønfalde Dem om at forunde hende Deres
							Nærværelse iaften. Der er ingen egenlig Soiree, kun en ganske lille Réunion af udvalgte gode Venner, der leve i
							Haabet om at glæde sig ved Deres Pianofortespil. Der kommer et Par af
							Italienerne, som vil synge for os, forresten kun vor egen gode
							velbekjendte Cirkel, Baronesse Rodolphe iblandt Andre, og vor Ven Hof
							junkeren. Ja, han har nu en ganske aparte Grund til at ønske Deres
							Nærværelse, foruden hans altid brændende Kjærlighed, som De nok kjender.
							Jeg gjør mig ingen Samvittighed af at forraade ham, den Lux, der gaaer
							paa mine Enemærker og gjør sin Cour til min Cousine, og Historien er
							ganske ypperlig: Iformiddags gik vi sammen paa Gaden og saae en
							overmaade smuk Pige gaae op i en Boutik. Forstaa mig vel! det var ingen
							Dame, det var en Grisette, formodenlig en Kammerjomfru eller en
							Syjomfru; hun var simpelt klædt og bar en stor Pakke. Af  Nysgerrighed gik vi efter hende
							ind i Boutiken og stillede os ved samme Disk som hun, lige ved Siden af
							hende. Vi lode os vise det Ene efter det Andet og bade hende beære os
							med et godt Raad, men hun var knibsk, og da vi dog nu vare lidt
							betænkelige ved den megen Uleilighed, vi havde gjort i Boutiken, kjøbte
							Hof junkeren et lille Écharpe, ganske deiligt,
							indvævet med Guld, og dyrt som Guld, og da vi kom ud paa Gaden, sagde
							han med et hjertebrækkende Suk: »Hør, min kjære Ven! Troer du ikke, at
							jeg turde vove at gjøre din smukke Cousine Fru Valler en Foræring med
							dette lille Shawl?« - »Prøv paa det!« svarede jeg; og nu døer
							jeg paa, at han iaften kommer saa lumsk stikkende med sit Offer, som De
							da ikke modtager.- Jo, hvis det ærgrer Dem, har jeg rigtig Lyst til at modtage
							det. Det er smukke Historier, De tør fortælle mig: at løbe ind i en
							Boutik efter en Jomfru! og jeg er vis paa, at det var Deres Indfald og
							ikke hans, thi der er noget Anstændigt og Uskyldigt ved det Menneske.- Nu maa jeg lee! sagde Franskmanden, han græd. Men hvad Ondt
							er der ellers i det, at man vil rigtig betragte et smukt Ansigt? Dersom
							jeg var urørt og blind for Skjønhed, kunde jeg da i saa høi Grad beundre
							Dem?- Ja det er nu ikke værdt at spilde Ord paa den Sag. Jeg kan
							ikke komme til Fru Lissings iaften. Invitationen kommer for silde. Jeg
							har selv Fremmede.- Fremmede! Og det sagde De mig ikke iaftes.- Jeg vidste det ikke. Det er en Herre, der er ankommen her til
							Byen, En af Vallers Familie.- En Herre af Hr. Vallers Familie! Det er nok en smuk gammel
							Philister!- Der seer De hans Kort.- For Satan! hvad er det for en fremmed Fugl? hvor kommer han
							fra?- Det er en rig Godseier, smuk og elegant, en Adelsmand af
							fransk Extraction.- Naa! Saa har De da i Guds Navn faaet en ny Courtiseur, nu kan
							vi Andre pakke ind.- Aa urimelig Snak!- Urimelig! Nei jeg kjender nok Dem. Nu coquetterer De med ham
							paa det Voldsomste. Nu henvender De al Tale til ham og vender  Ryggen til os Andre, der
							maae sidde som Skumpelskud Men jeg vil ogsaa lade mig hænge, ifald jeg
							sætter min Fod her i Huset, førend jeg erfarer, at den Trækfugl er
							fløiet væk med de andre Vildgjæs.Fruen sagde med vred Tone: Hvad feiler Dem? Er De ved Dem selv eller
							ikke? Skylder jeg Dem Regnskab for, hvem jeg taler med eller ikke? Er De
							maaskee min Elsker? Har jeg nogensinde indladt mig i fortroligt Forhold
							til Dem eller Nogen? Er der mindste Skygge paa mig eller mit Rygte?- Gud bevares! Det siger jeg ikke, De er Dyden selv, paa en
							mageløs Coquetteren nær.- Det er ypperligt at høre saadanne Phraser! Hvad angaaer det
							Dem? Dersom jeg coquetterede, som jeg slet ikke gjør, saa gjør det da
							ingen Skaar i Dyden. Tvertimod! Coquetterie kan ofte være en Dyd. Det
							staaer i et af Scribes Stykker.- Ja, ja! Enhver har sin Catechismus.Denne Samtale blev nu afbrudt af Commerceraaden, der, efter en flygtig
							Hilsen til Hr. Arnold, sagde til sin Kone: Jeg traf ikke min Fætter, han
							var ikke hjemme, men jeg fik skrevet et Par Ord, hvori jeg meldte, i
							hvad Hensigt jeg var kommen, og indbød ham til iovermorgen, til Middag.
							Jeg gik derpaa til vor gamle Ven Etatsraad Dalund, og han lovede mig at
							komme.Commerceraaden vendte sig nu høflig til Arnold og sagde: Vil De ikke
							ogsaa gjøre os den Fornøielse at tage tiltakke her iovermorgen Middag og
							gjøre Bekjendtskab med min Fætter og Ungdomsven, Hr. Lusard de
							Montalbert, en Mand, der har bereist baade den nye og den gamle Verden?Arnold modtog Indbydelsen, og Commerceraaden forlod Værelset og opsøgte
							sin Datter Mariane, som han formaaede til at besørge den bestemte Dags
							Anretning paa det Bedste, og leverede hende i den Anledning flere Penge.
							Forgjæves bad Mariane ham om at overlade Penge og Gjæstebudets Anordning
							til Fruen. Nei, nei! sagde han: Hun kniber paa Alting, om jeg ogsaa
							giver hende dobbelt saamange Penge, og hun bryder sig desuden ikke om
							det Hele, og dennegang vil jeg have det ordenlig. Du kan kun sige: Fader
							vil give de Penge, jeg forlanger, uden at nævne hvormange, saa bliver
							hun meget tilfreds.Da Commerceraaden havde forladt Dagligstuen, udbrød Arnold  med høi Latter: Den fremmede Herre
							er altsaa en Ungdomsven af Deres Mand Følgelig maa han jo være et
							gammelt Stødaf Det skulde De sagt mig strax, saa kunde jeg have sparet
							min Ærgrelse og Deres Vrede.- De smigrer Dem forgjæves. Jeg har spurgt Tjeneren, der sagde,
							at det var en meget elegant Herre, meget yngre end Valler.- Naa, han har dog nok traadt, ikke blot sine Børneskoe, men
							sine Dandseskoe. Vær nu ikke vred længere; thi ellers maa jeg tage Livet
							af mig selv. Giv mig et Tegn paa, at De er forsonet med mig. Bryd en
							lille Blomst af dette Jasmintræ, og giv mig den til Forsoningstegn.De er et Barn! sagde Fruen leende, idet hun dog, paa hans gjentagne Bøn,
							afbrød en lille Green af en Blomsterpotte og leverede ham den. Han
							kyssede hendes Haand og udbrød: Men hillemænd! Eftersom den høifornemme
							Gjæst ikke kommer iaften, saa er der jo Intet iveien for, at De under
							mig den Glæde at følge Dem til Fru Lissings Soiree. Det er, som sagt,
							intet stort Selskab. De behøver ikke at klæde Dem om, saa nydelig som De
							er. Klokken er nylig slaaet syv; halv otte ønskede hun at samle os, da
							vi skulde have saamegen musikalsk Nydelse som muligt, og Selskabet maa
							skilles ad til en urimelig tidlig Tid, eftersom hendes Mand ligger syg.Fruen lod sig overtale uden synderlig Møie. Hun forlod Værelset et
							Øieblik for at forandre Lidt ved sit Toilette, og imidlertid ilede
							Arnold hen til Colette, slog sin Arm om hende og sagde: Søde Colette med
							de kloge, altfor kloge Øine! Det er forfærdeligt, hvad du bliver stor.
							Du er jo saa udvoxet, som om du var dine atten Aar. Hør engang! Jeg skal
							være dig en i Liv og Død allieret Ven, ifald du vil tale et godt Ord for
							mig hos Mariane.- Hos Mariane! Vil De frie til min Søster?- Aa Gud hjelpe os! hvad har jeg at frie paa! Nei seer du, det
							er en ganske simpel Affaire. Mariane er saa rent forbandet knibsk imod
							mig. Hun vil neppe svare mig, naar jeg meget venligt og net taler til
							hende. Det støder mig afskyeligt, især naar Andre ere Vidner til en
							saadan Behandling, som jeg sandelig ikke er vant til. Det sætter mig
							mangengang rent ud af mit gode Lune.- Er De forelsket i Mariane?- Ak Barn! Du betjener dig nu af saa store, deciderede Udtryk.
							Det er ikke just Noget at tage saa høitideligt. Jeg synes forbandet godt
							om  din Søster, ligesom om
							dig. Hun er ikke en saa rask Figur som du, og er heller ikke saa
							piquant, men som sagt, hendes vilde, strenge Væsen generer mig. Derfor
							beder jeg dig forestille hende ....Fruen traadte ind, og Samtalen endte pludselig. De to yngste Smaapiger
							istemte nu en høi og lydelig Klagesang. Hvad er det? sagde Moderen. Hvad
							græder I for, I Smaa?Hulkende svarede Natalia, den Ældste: Nu gaaer du fra os, og du lovede os
							imorges, at du vilde gaae med os i Tivoli iaften, hvis Veiret blev godt.- Det har jeg rigtignok glemt.- Men vi Stakler, udbrød den lille Ida, vi have ikke glemt det,
							men glædet os til det hele Dagen.- Hold da op med den Tuden! I kan jo komme der endnu.Hun ringede. Stuepigen kom ind og fik Befaling til strax at klæde sig paa
							og gaae med Børnene i Tivoli, hvorpaa Fruen og Arnold skyndte sig bort.Colette sprang op med Latter, dreiede sig rundt paa Gulvet som en Top, og
							da Mariane idetsamme traadte ind, kastede hun sig om hendes Hals,
							kyssede hende og raabte: Min egen Mariane! Faaer jeg dig endelig fat!
							Jeg har jo næsten ikke seet dig hele Dagen. Men Gud skee Lov! nu have vi
							Ro og Frihed iaften, thi nu gik Moder ud med den aimable Hr. Arnold.Er Moder gaaet ud? spurgte Mariane.- Ja hun er saamænd, og hun er saa god at blive ude til
							Sengetid. Nu traadte Stuepigen ind med Børnene, der vare færdige til at
							gaae ud Hvor skal I hen? spurgte Mariane.Vi skal ud i Tivoli, svarede Natalia.- Nei, du kan ikke gaae med, Moder har sagt imorges, at du
							skulde blive hjemme idag til Straf for din Uartighed igaar, da du ikke
							vilde læse, og med Villie fordærvede dit Strikketøi.- Moder har selv sagt, jeg skal ud i Tivoli. Du har ikke at
							befale over mig.- Jo, idet jeg har paataget mig at lære dig.Stuepigen tog Natalia ved Haanden og sagde: Lad os nu gaae. Derpaa vendte
							hun sig til Mariane og sagde knibsk: De maa undskylde, Frøken Maren! jeg
							maa lyde min Frues Ordre og ikke Deres.Mariane vendte sig taus bort, og Pigen gik med Børnene.Nei det er dog altfor galt! udbrød Colette: hvorfor taaler du det?
							hvorfor gaaer du ikke til Fader og kalder ham til Hjelp?- Den stakkels Fader! lad ham have Ro. Men nu ere vi ene og nu
							har jeg Tid; lad os sætte os til Pianofortet og prøve de Romancer, som
							Musiklæreren laante os igaar.Hun aabnede Instrumentet, satte sig ved det og slog nogle Accorder an.
							Colette, som tog Plads ved Siden, greb hendes Haand og sagde: Vent lidt!
							lad mig dog først fortælle dig, hvilken Commerce vi havde idag i
							Institutet Vores Frue blev syg af Migraine, som hun pleier, og maatte
							gaae hen og lægge sig. Det var i Broderetimen, og Baldyre-Frøkenen, som
							vi kalde hende mellem os, hun blev kaldt ud, der var En der vilde tale
							med hende. Hun var ikke vel ude af Døren, førend Line Sørensen trak et
							meget ziirligt Brev frem, som hun havde fundet nede paa Trappen, og
							hvorpaa Udskriften lød saaledes: »Til den smukkeste af de unge Gratier,
							som frequentere dette Institut« Nu blev der da et Oprør. Hvem er den
							Smukkeste? Brevet fløi som en Fugl Bordet rundt, de vare færdige at rive
							det istykker. Endelig fandt de da, efter mit Raad, at det ikke var
							afveien at læse Indholdet. Jeg fik Lov til at bryde Seglet og læse det
							høit. Det var meget smukt skrevet og paa Vers, og gik ud paa, at en
							Tilbeder vilde indfinde sig paa Hjemveien for at betragte i Nærheden og
							høre et Par Ord o.s.v., du kan nok selv tænke dig saadant Noget, som
							klinger prægtigt, men som man jo nok tilforn har læst og hørt. Frøkenen
							kom ind idetsamme, og Brevet foer under Bordet fra Haand til Haand hen
							til Line igjen. Du kan nok begribe, at vi længtes efter at komme paa
							Gaden. Vi saae Ingen, som vi kunde antage for Brevskriveren, vi gik
							langsomt og speidede til alle Sider, uden at see Nogen, men da vi kom
							til Hjørnet, sprang pludselig, ikke een, men tre elegante unge Herrer
							frem fra en Krog bag Plankeværket, som staaer der. Den Ene løb lige hen
							til Line, den Anden til Sophie og - hvad mener du? -
							den Tredie til mig. Det var rigtig et meget smukt Menneske med deilige
							sorte Moustacher og et lille Fipskjæg. Han var særdeles galant og sagde
							mig tusinde Artigheder.- Bevares! Og du?- Aa jeg hørte paa ham og svarede kun et Ord nu og da. Han
							fulgte mig lige ind i vor Port, og bad meget ydmygt om at turde møde mig
							igjen imorgen, og da jeg tøvede med at svare, rev han min ene  Handske fra mig, til et
							Pant, sagde han, som han bad om Tilladelse til at maatte gjengjælde med
							en lille Foræring.Mariane taug lidt Derpaa tog hun Søsterens Haand mellem begge sine og
							sagde kjærligt: Colette! Du siger, at du holder af mig, jeg troer det og
							gjengjælder det af mit ganske Hjerte. Vil du berøve mig min eneste
							Veninde? Det gjør du, dersom du indlader dig i saadanne Leflerier, som
							ere mig modbydelige. Tro mig! jeg er ældre end du! Jeg har, som du veed,
							indtil min Bedstemoders Død for faa Aar siden, levet i hendes stille,
							ærbare Huus, indpræget hendes Lærdomme dybt i min Sjæl. Jeg veed, at du
							gaaer til din Fordærvelse, dersom du gjør et Skridt videre paa den Vei,
							du idag har betraadt. Lov mig, at du aldrig mere vil møde denne Herre,
							og dersom han imorgen paatrænger dig sit Selskab, saa siig, at du idag
							blev saa undseelig over hans Opførsel, at du ikke veed hvad du sagde
							eller gjorde, men at du frabeder dig al videre Nærmelse fra hans Side.- Ak, Mariane! Hvor kan du forlange det af mig? Det artige,
							smukke Menneske! Og hvad Ondt er der i at tage mod en Foræring, som
							bliver os buden paa en ærbødig Maade? Jeg er vis paa, at Moder i denne
							Aften modtager en Foræring af en ung Herre.Mariane trak paa Skulderen. Det er ogsaa en af de Ting, som mishage mig
							hos dig, at du giver dig af med at ville bedømme din Moder, at du har en
							styg Tone imod hende.- Hun har ogsa en styg Tone mod mig, og kan ikke lide mig, det
							veed jeg godt. Og da jeg var lille, gjorde hun saameget af mig, da tog
							hun mig med sig allevegne. Ligesom hun nu behandler de Smaa, saadan
							behandlede hun dengang mig. Men det forstaaer sig, deres Tid kommer nok
							ogsaa. Natalia, som nu er saa kjephøi, hun staaer for Tour til at blive
							Skumpelskud Seer du! saadant Noget kan jeg ikke lide.- Men hvor kan du fordre, at din Moder skal elske dig, naar du
							har saadan Mangel paa Kjærlighed til hende?- Ja det er sandt! Kjærligheden mangler mig, men jeg kan ikke
							gjøre derfor, og det er heller ikke fordi jeg er haardhjertet, thi dig
							elsker jeg, dig ærer jeg, saa oprigtigt, saa hjerteligt!- Kjære Colette! Men er jeg saa lykkelig, at du har mig kjær og
							troer mig, saa beviis mig det ved at følge mit Raad.Colette sukkede: Ak! du kan let sige det. Du har en Elsker, ved hvem dit
							hele Hjerte hænger, om hvem alle dine Tanker dreie sig.Mariane rødmede. Hvor falder du paa Sligt?Colette greb med behændig Haand en lille Snor, som tittede frem under
							Søsterens Halskrave, trak den op af dens Skjul, og sagde leende: Troer
							du ikke, jeg kjender denne Ring? Hvad betyder vel den? Du har ingen
							Fortrolighed til mig, men dog veed jeg Alting.Mariane tog Rangen fra hende og skjulte den, idet hun sagde med en
							veemodig Alvor: Dersom du veed Alting, saa veed du ogsaa, at jeg ikke
							selv veed, hvad Betydning eller Haab jeg tør knytte til denne Ring, og
							saa veed du ogsaa, at jeg kan have Sorg nok, uden at du, som er god, kan
							ville forøge den.- Jeg! Nei, før vilde jeg døe, end bedrøve dig.- Nu, saa lov mig, at du ikke vil indlade dig med den unge
							Herre. Naar du betænker dig, saa vil du selv indsee, at dersom hjin
							virkelig havde Godhed og Agtelse for dig, saa havde han ikke nærmet sig
							til dig paa en saa udelicat Maade.- Saamænd! Du siger Noget. I Compagnie med to Andre ... og
							dernæst det Brev paa Trappen ... Ja du har Ret! du har altid Ret, jeg
							skal gjøre, som du vil, jeg lover det.Med varm ungdommelig Hengivenhed omfavnede de unge Piger hinanden, og
							derpaa sagde Mariane: Lad os nu strax benytte Tiden til at prøve vore
							Romancer. Det er just ikke hver Dag, at vi have saadan Leilighed til at
							bemægtige os Instrumentet.Imidlertid var Lusard kommen hjem i Hotellet, hvor han logerede, og da
							han af den Billet, som Commerceraaden havde efterladt, erfarede, at
							Denne og hans Familie havde ønsket hans Nærværelse samme Aften, tænkte
							han, at det endnu var tidsnok til at benytte sig af Indbydelsen. Han gik
							derfor, ligesom sidst, til Contoret, hvor han traf Commerceraaden meget
							beskjæftiget, men dog kjendelig fornøiet over at see ham.Naa, sagde han, det var smukt og venskabeligt, at du dog kom. Jeg glæder
							mig til at bringe dig op til min Kone, der saameget længes efter at see
							dig; jeg fører dig ind til hende, og maa derpaa bede dig undskylde, at
							jeg maa forlade dig en lille Stund for at besørge en Sag, jeg er ifærd
							med, og ikke godt kan opsætte.Han ilede nu op og gik lige ind i Værelserne. Udenfor Døren til
							Dagligstuen sagde Lusard: Det er et godt Varsel, at man stedse udenfor
							din Dør mødes af Musik og Harmonie. Hvor smukt det lyder derinde fra!Commerceraaden traadte nu ind med sin Gjæst til de to unge Piger, der,
							forskrækkede som Sangfugle, til hvis Busk man nærmer sig, hurtig reiste
							sig og hilsede undseelig den Fremmede. Hvor er jeres Moder? spurgte
							Huusherren, og blev meget forbauset ved at høre, at hans kjære Halvdeel
							var taget ud i Aftenselskab. Med beskedent Galanterie nærmede Lusard sig
							de unge, ubekjendte Slægtninge, og tiltalte Colette, som han ansaae for
							den Ældste. Hun svarede med et lille Knix og vendte sig fortrædelig til
							sin Fader, til hvem hun sagde: Kunde du ikke præsentere os, fordi Moder
							er gaaet ud?Commerceraaden loe, tog begge sine Døttre ved Haanden, førte dem frem for
							den gamle Ven, anbefalede dem med et Par hjertelige Ord til hans
							Velvillie, og bad ham tage tiltakke med deres Selskab, medens han i
							nogle Minuter fjernede sig.Lusard modtog en Pigehaand i hver af sine, han kyssede de smaa Hænder og
							sagde: Jeg er et stakkels Menneske, som er gaaet Livet igjennem, uden at
							Søstre eller andre Paarørende ere opvoxede med mig eller have ledsaget
							mig paa min jordiske Vandring. De kan derfor vel tænke, hvor jeg glæder
							mig ved i mine ældre Dage at træffe unge elskværdige Cousiner, som række
							mig venligen Haanden.Han spurgte nu om deres Navne, deres Alder, deres Beskjæftigelser, og ved
							den paa eengang hjertelige og beskedne Hylding, han viste dem, vandt han
							meget let de til en saadan Opmærksomhed og god Tone uvante Pigers
							Velvillie. Jeg afbrød Deres Musik, sagde han: Und mig den Glæde at høre
							igjen de unge friske Stemmer, der løde mig saa behageligt imøde, da jeg
							traadte herind.Meget frygtsomme føiede de unge Piger hans Ønske, og sang en tostemmig
							Sang. I Begyndelsen skjælvede især Marianes Stemme, og hendes ellers
							sikkre Haand greb usikkert paa de velbekjendte Taster, men lidt efter
							lidt kom Modet tilbage, og de to unge Stemmer smeltede saa blødt og med
							saa stor Præcision i hinanden, at Lusard bevæget udbrød: Det er længe
							sidenjeg hørte en saadan Sang, der i denne vor forkunstlede Tid tiltaler
							mig, som naar jeg langt fra mit Fædreland hørte mit Modersmaal. Saaledes
							sang ogsaa min Moder. Hendes Stemme, hendes Romancer lyde endnu i min
							SjæL Jeg er opvoxet med saadanne Sange. Naar hun i de stille Aftener
							sang til Guitaren eller Pianofortet, lyttede jeg dertil, som Voxen, med
							sød Veemod; som Barn havde jeg dandset dertil.Han taug, ligesom forfølgende disse Erindringer, og Mariane lod  sine store dybsindige Øine
							møde hans med et sympathetisk Udtryk, der ikke blev ubesvaret.Nu kom Commerceraaden og gjorde sit Bedste for at formaae sin Ven til at
							tilbringe det Øvrige af Aftenen med ham og hans Døttre; men Lusard, som,
							i Betragtning af Huusfruens Fraværelse, ikke vilde modtage Indbydelsen,
							undskyldte sig og tilføiede: Jeg har allerede nydt saamegen Behagelighed
							i dit Huus iaften, at jeg af Frygt for en Nemesis ikke tør forlange Mere
							paa eengang.Nu, som du vil, svarede Commerceraaden: Glem imidlertid ikke, at du har
							lovet mig den Dag iovermorgen. Du vil træffe her en gammel Bekjendt, som
							endnu er tilbage af vor adsplittede Kreds: forrige Høiesterets-Advocat,
							Etatsraad Dalund.Lusard blev meget glad ved at høre Dette, og foresatte sig allerede næste
							Morgen at besøge sin og sine Forældres gamle Ven. Han takkede nu de unge
							Piger, og efterlod dem ganske indtagne af hans PersonlighedDa Fruen kom hjem, modtog Colette hende med en høirøstet Lovtale over den
							nye Fætters elegante Væsen og Tone, og glemte ikke at udbrede sig over
							det Behag, som han havde fundet i hendes og Marianes Selskab og Sange.
							Baade Fruen og Commerceraaden vare meget vrede: hun, fordi hendes Mand
							havde modtaget en Fremmed i hendes Fraværelse, han, fordi hun var gaaet
							i Selskab uden hans Vidende, og desuden bebreidede han hende, at de to
							Smaapiger først nylig vare komne hjem fra en for dem saa upassende
							natlig Forlystelse. Alle gik misfornøiede tilsengs, undtagen Colette,
							der fandt alle disse Sammenstød inderlig morsomme.Næste Formiddag var Familien samlet, da Lusard lod sig melde og blev
							dennegang med stor Fornøielse modtagen og indført til Husets Herskab.
							Fru Valler var endnu en smuk Kone, og naar hun var i sit gode Lune,
							kunde hun vise sig meget indsmigrende og behagelig. Hun modtog Lusard
							paa en særdeles forbindtlig Maade, beklagede sin onde Stjerne, der
							syntes at ville modsætte sig hendes Ønske, at see sin Mands kjære Ven og
							Slægtning; hun forestillede ham sine to yngste, meget smukke Børn, der,
							allerede fuldkommen oplærte i hvad man kalder Persons-Anseelse, nærmede sig ham med ærbødig Venlighed Lusard
							var henrykt over sin Slægtnings huuslige Lyksalighed; og den Hylding,
							han viste Fruen, var et ærligt Udtryk af det Behag, hun indgjød ham. Han
							sagde nu, at han til Undskyldning for sine altfor  hyppige Visiter maatte bekjende, at han idag
							kom for at indbyde Commerceraaden til at være Trediemand med ham og
							Dalund i et Middagsmaaltid paa en Restauration. Med et meget fornøiet
							Ansigt samtykkede Commerceraaden, og Lusard sagde: Hvor har det oplivet
							mig at see Dalund! Efter hans eget Sigende er han over fiirsindstyve
							Aar, og dog er han endnu saa aandelig ung, saa legemlig kraftig. Han
							foretager hver Dag en lille Vandring. Solen, den friske Luft, siger han,
							ere Livsbetingelser for de svage Aldere, Barndommen og Alderdommen. Han
							forekommer mig muntrere end for tredive Aar siden. Hans Bolig er saa
							overordenlig smuk, han har fundet Behag i at omgive sig med Kunstværker,
							med Blomster, med tusinde smaa Forskjønnelser, som han i yngre Aar ikke
							brød sig om. Han sagde: »Naar vi blive gamle, saa forekommer det os, som
							om de smaa behagelige Vaner vare ligesaa mange Baand, der endnu bandt
							Livet til os. I Ungdommen fordrer man saa store Ting af Livet; i
							Alderdommen bliver man Barn igjen, man er mere nøisom, man glæder sig
							over Smaating, man holder af sit Legetøi, og sørger ikke ved Tanken om,
							at man snart skal overlade det til de yngre Søskende.«Han har da ogsaa en lykkelig Alderdom, svarede Commerceraaden: Han boer
							hos sin Brodersøn, til hvem han for længe siden har overdraget sine
							Forretninger og en Deel af sin Formue. Den yngre Dalund og hans Familie
							ære Onklen som en Fader, og bære ham paa Hænderne.Lusard vedblev: Jeg finder den gamle Mand saa elskværdig. Det lille
							Anstrøg af et sarcastisk Lune, som udmærker ham, forenes paa en
							behagelig og klædelig Maade med den dybe Følelse, som udgjør et
							Hovedtræk i hans Characteer.Ved disse Ord saae Commerceraaden paa sin Kone med en Mine og Gebærde,
							der tydelig sagde: »Der kan du høre!« - en stum Tiltale, som
							Fruen besvarede ved hurtig og hemmelig at vise sin Mand Spidsen af sin
							rosenrøde Tunge, hvorpaa man skiltes paa begge Sider meget fornøiede med
							hinanden. Det Eneste, Fruen havde at udsætte paa sin nye Slægtning, var
							den Egenskab hos ham, at han talte Dansk som enhver anden Indfødt, da
							hun havde haabet, at hans egenlige Modersmaal maatte være det Franske,
							et Sprog, som hun talte med temmelig Færdighed.Efter Aftale hentede Lusard den gamle Dalund, og medens han fulgte ham
							til Restaurationen, omtalte han med Varme sin Tilfredshed  over at finde Commerceraaden i saa
							lykkelige huuslige Forhold, ved en saa smuk og behagelig Kones Side,
							hvorpaa Dalund svarede: Ja, jeg vil ikke foregribe Deres Dorn i denne
							Henseende. See med Deres egne Øine, og jeg spaaer, at det ikke vil vare
							længe, førend De betænker Dem paa at prise hans huuslige LyksalighedDen næste Dag fandt det bebudede Selskab Sted i Commerceraadens Huus.
							Alting var indrettet smukt og ziirligt. Fruen var ikke uden Smag for
							hvad der var skjønt og behageligt, men hendes huuslige Virksomhed
							indskrænkede sig kun til hvad der faldt i Øinene, og ved særegne
							Leiligheder, som et stort Gilde eller deslige, var hendes Iver af en saa
							urolig og byrdefuld Natur, at den ofte var en Anstødssteen for den
							stille, ubemærkede Virksomhed, hvormed Mariane vidste at ordne Alt.Paa den her omtalte Dag, da Familien samledes for at modtage det indbudne
							Selskab, traadte Mariane og Colette ind, i sneehvide, simple Kjoler, med
							deres smukke Haarfletninger og blanke Lokker, den Førstes dunkel blonde,
							den Andens mørkebrune. Deres Fader, som var ene i Værelset, gik dem
							imøde og betragtede dem med Velbehag. Han klappede Marianes blussende
							Kind og sagde: Min lille flinke Huusholderske er bleven saa hed af
							lutter Arbeidsomhed.Idetsamme traadte Fruen ind og sagde leende: Det er rigtig rørende at see
							saadan en sentimental Papa, der kjæler for de store Piger.Fruen var meget elegant klædt og bar over sin ziirlige Kjole et overmaade
							prægtigt saakaldet Écharpé i glimrende Farver, indvævet med Guld.Hvad er det for et pralende Shawl eller hvad det hedder? spurgte
							Commerceraaden.- Det er et, jeg har faaet forærende, svarede hun.- Afhvem?- Af vor Ven Hof junkeren.- Hvad er Det for Noget? Tager du Foræringer af de unge Herrer?
							Det vil jeg have mig frabedet.- Lad du mig om Det. Du kan nok tænke, at det er skeet paa en
							saadan Maade, at der intet Anstødeligt kan være deri. Jeg tænker nok, at
							mit Rygte og min Opførsel ere saadanne, at de ikke behøve at tage imod
							critiske Bemærkninger.- Men saadanne Foræringer...Hun afbrød ham: Det forstaaer du ikke. I vore Tider er det  almindeligt at tage og give
							Foræringer. Naar man kommer til Damer ved Fødselsdage, Confirmationer
							eller andre slige Leiligheder, saa er der som en heel Bazar af
							Foræringer. Min Cousine Malle og hendes Døttre behøve næsten aldrig at
							anskaffe sig Noget, de klæde sig i lutter Foræringer.Commerceraaden rystede paa Hovedet. Den Mode vil jeg dog bestemt ikke
							lide i mit Huus.Colette stødte til Søsteren og hviskede: Hvad sagde jeg! Der kan du høre,
							du som nødte mig til at afslaae den nydeligste Broche!Det skal du ikke fortryde, hviskede Mariane.Det Selskab, som forsamlede sig i det nuværende Vallerske Huus, var af en
							ganske anden Beskaffenhed end det, der for halvtredsindstyve Aar siden
							havde ladet Væggene i denne samme Spisestue gjenlyde af Sange og
							livfulde Samtaler. Det bestod af Herrer og Damer af de Familier, i
							hvilke Commerceraadens pleiede at være indbudne, derhos nogle faa unge
							Mænd, saasom den omtalte Hofjunker, Hr. Arnold og et Par enkelte
							saakaldte skjønne Aander af den ligeledes saakaldte nyeste Skole i
							Litteraturen. Da Husets Herskab præsenterede Lusard og de øvrige Gjæster
							for hinanden, var der ikke en Eneste, der enten af Navn eller Person var
							ham bekjendt. Ved Bordet fik han sin Plads ved Siden af Fruen, og ved
							den nederste Bord-Ende sad Hr. Arnold mellem Husets to unge
							Døttre, i en Samtale, der vakte Lusards Opmærksomhed, uagtet han intet
							Ord kunde høre af den.Colette var nemlig ikke seen med at sige til Hr. Arnold, at hun havde
							udrettet hans Commission hos hendes Søster. Og veed De, hvad hun
							svarede? tilføiede den letsindige Pige. Hun svarede: Den Tone, Hr.
							Arnold tillader sig imod mig, fortjente et langt alvorligere Svar, end
							det, en stakkels Pige, som jeg, har Mod til at give ham.Mariane blev meget undseelig over Colettes Fremfusenhed, men da Arnold
							med stor Iver forlangte en Forklaring, sagde hun: Ja det har jeg sagt
							Dersom min Fader havde bemærket den Maade, De omgaaes mig, eller dersom
							jeg havde en Broder, saa vilde han sige Dem, at jeg aldrig har givet Dem
							Anledning til at nærme Dem til mig med den lidet passende Fortrolighed,
							som De tillader Dem. Jeg har for Exempel aldrig givet Dem Tilladelse til
							at sige Du til mig, uden at tale om saameget
							Andet, hvorfor jeg beder Dem forskaane mig.Arnold følte sig ordenlig imponeret af den unge Piges alvorlige  Tiltale. Tilgiv mig,
							svarede han forlegen jeg meente, at jeg turde regne mig i Slægt med Dem,
							og jeg maatte tage meget feil, om jeg ikke havde hørt en ung Herre være
							Dus med Dem uden videre Anstød.Mariane rødmede, men svarede efter et lidet Ophold: Det maatte have været
							en nær Paarørende, som havde kjendt mig fra min Barndom, men iøvrigt er
							det Noget, som kun jeg selv kan tillade eller nægte.Efter denne korte Samtale viste der sig et særeget Udtryk paa de
							Paagjældendes Ansigt og i deres Adfærd Mariane følte sig skamfuld over
							det Udbrud af Hæftighed, hvormed hun havde forsvaret sin gode Ret,
							medens paa den anden Side det Usædvanlige i den unge Piges ellers saa
							stille, tilbageholdne Væsen frapperede Arnold, og næsten mod hans Villie
							behagede hun ham mere end nogensinde. Han betragtede hende taus fra
							Siden, og søgte at indlede en Samtale paa en beskeden og forsonende
							Maade, medens hun svarede ham med en velvillig, men undseelig Mine.
							Lusard, som opmærksomt betragtede de to Personer, gik det, som det let
							gaaer ved at see et pantomimisk Skuespil uden at have læst Programmet:
							han uddrog af den mimiske Forestilling en Mening, der var aldeles modsat
							den rigtige, og troede at see en lille Elskovsscene, der stræbte at
							indhylle sig i Hemmelighedens Slør. Mange Tanker og Betragtninger
							krydsede hinanden i hans Hoved ved denne formeentlige Opdagelse.Fruen bemærkede hans Adspredthed Jeg sidder og glæder mig i Stilhed,
							sagde han, over den unge Deel af min for mig nye Familie. De selv er
							endnu saa smuk og ungdommelig, og har allerede en saa voxen Datter. Det
							er et behageligt Syn at see disse to unge Piger sammen.Fruen loe. De er alt for god Det er Synd at sige, at Nogen af dem er
							smuk.- Jeg vil ikke sige, at de ere regelmæssige Skjønheder, men jeg
							vil kalde dem nydelige, behagelige Piger. Den Yngste er endnu kun halv
							udviklet, men man bliver glad ved at see hendes friske Ungdom, der
							sprudler af Liv og Sundhed, og den Ældste er saa fim, saa ætherisk, at
							man næsten kunde frygte, at hun, som Nymphen Echo, kunde forsvinde og
							forvandles til en Stemme, saameget mere som hun ogsaa besidder en
							særdeles klar og blød, forunderlig rørende Stemme, der rigtignok, modsat
							Echos, ikke giver, men faaer Svar i det menneskelige  Bryst Jeg havde iforgaars den
							Glæde at høre hende og hendes unge Søster synge, og deres Sang
							- for at blive i Lignelsen - gjenlyder endnu i mit
							Sind.Fruen loe høit. Da er visselig deres Sang uden al Skole og ikke værd at
							høre paa. Jeg kan ikke begribe, hvad der behager Dem saaledes hos vor
							Maren.- Maren! gjentog Lusard forundret. Hun hedder jo Mariane.- Vi kalde hende Maren.- Aldrig kunde noget Navn passe slettere.- Nei det maa De forlade mig, det passer netop godt; det er en
							høist ubetydelig Pige, og dertil en lille Gravso uden Figur, og min egen
							Datter Colette, der virkelig tegnede til at blive smuk, bliver nu saa
							stor og svær, at man kan vente, hun med Tiden kan passe til Grenadeer.Dalund, som sad i Nærheden, sagde smilende: Hvad Fruen der yttrer om
							Deres Datter, er jo et Fortrin mere, eftersom en saadan Væxt passer
							ganske til Nutidens Mode. Enhver kan bemærke, hvad den senere Generation
							angaaer, at Fruentimmerne blive bestandige større og Mandfolkene mindre.
							Det maa hænge sammen med den meget omtalte qvindelige Emancipation.Lusard sagde: Saaledes som den lille Colette er, og som hun der sidder,
							glæder hun mine Øine og udgjør tilligemed sin Søster et smukt Tableau.Dalund henvendte sig til Fruen og sagde med sit ironiske Smiil: Man
							mærker dog paa Lusard, at der flyder fransk Blod i hans Aarer, thi han
							veed altid at sige Enhver Noget, som man gjerne hører; og da nu hele
							Verden veed, at Intet smigrer en Moder mere end at høre sine Døttre
							rose, saa vil han insinuere sig...Fruen afbrød ham med en vred Mine: Nei Hr. Etatsraad! Det maa De forlade
							mig, for den Svaghed er jeg virkelig fri. Jeg kan, Gud skee Lov, nok
							bedømme mine Børn. Mine egne ere endnu alle smaa, og Colette er desværre
							for Øieblikket et ubehageligt Barn. Men mine to yngste Smaapiger ere
							yndige og særdeles begavede af Naturen, det skal Ingen nægte, som
							kjender dem.Lusard, der anede, at han havde ført Samtalen ind paa et uheldigt Gebeet,
							dreiede den nu over paa et andet, og tog Anledning til at udhæve sin
							Glæde over de mange Fremskridt i det Nyttige og Behagelige, som hans
							Fødeby havde gjort i de tredive Aar, han ikke havde  besøgt den. Han sagde: Tredive Aar
							er et langt Tidsrum for det enkelte Menneske, men for Menneskeslægten er
							det kun meget kort, og maa man da ikke falde i Forundring, naar man
							betænker de Opdagelser i Videnskaberne, de Opfindelser til Livets
							Lettelse og Forskjønnelse, som i dette Tidsrum have fundet Sted? Hvo
							drømte i forrige Tider om Dampskibe, om Jernbaner, der synes at sigte
							til at trøste Mennesket for Savnet af Vinger? Og disse nye Foretagender,
							denne Industrie paa alle Kanter, hvormegen Leilighed til Fortjeneste har
							den ikke skaffet den arbeidende Classe, hvormeget smagfuldere og
							behageligere synes dog det huuslige Liv at være! Med stor Fornøielse har
							jeg i disse Dage været Vidne til det Folkeliv, som rører sig her. Jeg
							har vandret omkring i Omegnen og moret mig særdeles ved at besøge de
							forskjønnede Forlystelsessteder, som ere ligesom opstaaet af Jorden.
							Tivoli for Exempel behager mig overordenlig. De mange Mennesker af de
							forskjelligste Classer, som der forsamles og forenes til det samme Maal,
							nemlig at more sig paa en uskyldig og anstændig Maade, ere et smukt Syn,
							baade for Øiet og Tanken.En Herre svarede: Jeg kan ikke ubetinget være af denne Mening. Den
							Forlystelsessyge, der, som en Epidemie, mere og mere udbreder sig, er en
							Ødelæggelse for Familiernes Velstand, for det huuslige Samliv, og dermed
							for Moraliteten. Jeg kjender de Familier, som i deres Huse leve med en
							- Jeg kunde gjerne sige - uanstændig Knaphed, som
							lade Børn og Tjenestefolk mangle Livets virkelige Fornødenheder, for at
							kunne tilfredsstile deres Forlystelsessyge og deres Forfængelighed. De
							Svage have altfor megen Fristelse. Dørene til Misbrug staae altfor
							aabne.Hvad kan ikke misbruges? svarede Lusard. De, som ikke have Kraft til at
							staae paa Benene, ville altid snuble, enten over det Ene eller det
							Andet. Jeg kan ikke undlade at kalde det godt, at Den, som om Dagen har
							arbeidet, om Aftenen kan finde et Sted, hvor han i et Par Timers Tid kan
							opmuntre sig paa en anstændig og smagfuld Maade, og dertil ubemærket
							blandt Mængden.Ja, udbrød Dalund: Ubemærket blandt Mængden! Ved denne Tilsætning faaer
							De fuldkommen Ret. Den, som kommer med dette Ønske, han kommer
							almindeligviis for at adsprede og udhvile sig, saavel i Tivoli som i
							Dyrehaven og andre slige Steder. Den stille Borgerfamilie, som har været
							virksom om Dagen eller i Ugen, og som mod Aften eller om Søndagen i sin
							tarvelige Dragt vandrer, kjører  eller seiler ud for at forfriske sig, den
							maa Enhver møde med velvillig Agtelse. Men Det, som er at dadle i denne,
							som i flere Retninger, er den taabelige Forfængelighed, som bevirker, at
							Pluraliteten, især af Fruentimmer og unge Mænd, ikke gaaer for at nyde
							en Fornøielse, men for at sees. Naar jeg, som uophørlig skeer, møder
							disse Koner og Piger af den simpleste borgerlige Classe i deres af Pynt
							og Stads overlæssede Costume, der fordetmeste snarere viser end skjuler,
							at disse Damer ikke ere Damer, saa er jeg heller ikke langt fra ogsaa at
							helde til den Mening, at den megen Anledning til at vise sig, til at
							søge al sin Glæde udenfor sit huuslige Liv, nærer den gængse
							Repræsentations-Lyst, der vistnok er latterlig og
							demoraliserende.Lusard sagde: Disse Smagløsheder og denne Mangel paa Takt ville jo netop
							kunne finde den bedste Tilretteviisning derved, at det mere dannede
							Selskab blander sig med det mindre dannede og forbedrer det.De virkelig dannede Mennesker ere meget sjeldne, sagde Dalund, og de
							findes ikke paa Gaden, som Ordsproget lyder.En ældre Herre sagde: Man maa imidlertid sige om Nutiden, om dens
							Forfængelighed o.s.v. hvad man vil, saa skal dog Ingen, som har oplevet
							en forudgangen Tidsalder, kunne nægte, at denne var langt mere umoralsk
							end den nuværende. Under, før og en Tidlang efter den franske Revolution
							gik Lasten med opreist Hoved. Spot med det Helligste, utilladelige
							Kjærlighedshistorier hørte til Dagens Orden og vanærede Ingen. De meest
							berømte Skribenter, Voltaire, Wieland og Flere, anpriste Letfærdighed,
							som noget Elskværdigt. Rousseau, som næsten mod sin Villie gjorde det
							Samme, og med henrivende Sværmeri, gjorde Ondt endnu værre; og mere end
							Een hos os fulgte disse Exempler. I vore Dage turde dog intet Menneske
							vove at lade haant om Religion og Sædelighed Ægteskabsforholdet er rent
							og trofast, og Gudstjenesten holdes i Ære.Dalund sagde med halv sagte Stemme, som dog hævede sig mere og mere, og
							steg til bestandig større Volubilitet: Jeg er en gammel Mand. Det er
							derfor tilgiveligt, om jeg med for megen Forkjærlighed seer tilbage til
							de Aar, da ogsaa jeg var i Livets Arcadien. Jeg skal aldrig forsvare de
							Sæder og den Tone, som fra de franske Hoffers Tid havde udbredt sig over
							Verden, eller den Raahed, hvormed den franske Revolution greb ind i de
							helligste Forhold Jeg har ikke ladet mig rive hen af disse Strømme, da
							de brusede. Heller ikke skal jeg  nægte, at der allerede er Meget vundet
							derved, at Menneskene i vor Tid vise en udvortes Ærbødighed for det
							Hellige og Ustraffelige, og saaledes paa en Maade med eller mod deres
							Villie bøie sig for det Gode. Men med alt Dette turde jeg dog trøste mig
							til at paastaae, at disse samme Laster og Vildfarelser gaae som onde
							Svartalfer lyslevende omkring iblandt os, men under forandrede Masker og
							Skikkelser. Gud bevare mig for at sige, at de faae Indpas overalt; jeg
							taler naturligviis i Almindelighed, ikke om Undtagelserne, som, Gud skee
							Lov, findes til enhver Tid og Sted Man holder Religionen i Ære, siger
							De.Jeg svarer: Det er ikke Alvor. Saavel hos os som andensteds er der et
							Parti, der siger offentligt: Den christelige Religion er antiqveret,
							Evangeliet er en Mythe. Og hvad Dem iblandt os angaaer, som freqventere
							Gudstjenesten, hvor Mange iblandt dem - det er stygt at sige
							- men hvor Mange af disse bruge ikke deres Gudsfrygt som et
							Coquetterie! Hvor faa ere ikke De, som, i stille Betragtning anvendende
							de Ord, de have hørt, paa deres eget Liv, prøvende deres eget Indre,
							vende hjem til deres Bolig som hiin Tolder i Evangeliet, retfærdigere
							end de forlode den! Kunde det ikke ogsaa henregnes til de religiøse
							Følelser at ære Det hos andre Mennesker, som er fra Gud, det Store, det
							Ædle? at antage Noget ogsaa hos Mennesker, for hvilket man skal bøie
							sig? at troe, at man i Et og Andet vel kunde have Grund til at antage en
							Autoritet? at have saamegen Nationalfølelse, at man altid er rede til
							ridderlig at forsvare Dem, som have bidraget til Nationens Ære og dens
							Cultur? Gjøre vi det? Lad en Mand have helliget sit Liv til at bringe en
							Straale fra Himlen ned til Jorden, lad den Skjærv, han har lagt paa
							Fædrelandets Altar, være saa stor, at Enhver, bevidst eller ubevidst,
							har nydt sin Deel deraf - men hans Virken har været i Aandens
							usynlige Rige, den er ikke som Thorvaldsens Værker til at see med
							corporlige Øine og tage paa med Hænder - lad en saadan Mand,
							vil jeg sige, engang forfægte en Overbeviisning, der med Ret eller Uret
							strider mod Tidsalderens Smag, og see da, med hvilken oprørende Haan og
							Ringeagt de smaa Fugle stimle om Minervas Ugle, og søge at afrive dens
							store Fjedre, som dog ingen af dem kan tilegne sig. Er Dette ikke Mangel
							paa Ærbødighed for Det, der bør være os helligt? Og nu vore Sæder!
							Familielivet! Er det sammenholdt af et eneste Baand, der holder fast? Af
							Kjærlighedens? Det være langt fra mig at ville benægte, at det
							nuomstunder er sjeldnere end for et halvt Seculum siden at finde en gift
							Kone, som har en Elsker, 
							men istedenfor denne Brøde er Lefleriet kommet i Mode. Er det synderlig
							bedre?Jo, svarede den føromtalte Herre: I sine Følger er det mindre ondt, og i
							sig selv ogsaa mindre uædelt.- Det er, som man tager det. I den forsvundne Tid, som vi
							sammenligne med den nærværende, var Kjærligheden en stor Magt. Den er
							dethroniseret, som saamange andre store Potentater. Den hører nu, som
							jeg engang læste, til de forlorne Kunster. Men Kjærlighed, naar den
							virkelig fortjener dette Navn, er i sig selv noget Ædelt og Skjønt. Maa
							man end i dens Vildfarelser fordømme den, foragte den kan man dog ikke.
							Men Lefleriet kan man kun foragte. Kjærlighedens Feil ere menneskelige,
							men Lefleriets kunde man kalde dæmoniske, thi de ere som Spøgeri, som
							Skygger, der i sig selv ere tomme og uden Sjæl.- Ja, hvad forstaaer De ved Lefleri? Mener De en tilgivelig
							qvindelig Forfængelighed, der glæder sig ved at behage? Efter min
							Anskuelse kan den mangen Gang forhøie et ung Fruentimmers Yndighed, og
							om den end undertiden kunde gaae lidt for vidt, kan den dog ikke lignes
							ved den Samvittighedsløshed, der bringer en Kone til at forglemme den
							Troskab, hun har lovet sin Mand for Guds Ansigt, en Brøde, der
							mangengang fører Fordærvelse over Huus og Børn.- Jeg forstaaer ved Lefleri den troløse Legen med den forbudne
							Frugt, de smaa Kjærlighedsforbindelser, der ikke vedkomme Aand eller
							Hjerte, ja neppe nogen sund menneskelig Følelse, men hvis Tilværelse man
							dog holder skjult for Ægtemand og Forældre, saalænge de vare, og siden
							kan benægte, endogsaa for sig selv, ligesom man bortraisonnerer en tom
							Drøm, hvilket Altsammen gjør det muligt at bevare en
							Pharisæer-Retfærdighed, og prale for Gud og Mennesker med en Dyd, som
							egenlig slet ikke har bestaaet nogen Prøve; thi vore unge Herrer ere
							ingenlunde sværmeriske eller lidenskabelige Elskere; deres Beilen til en
							Dames Gunst er heller ikke virkelig Alvor; de, saavelsom Damerne, søge
							blot en Triumf for deres Forfængelighed, Ord for at være uimodstaaelige,
							og en Interesse, som kan udfylde den besværlige Tid Men - Jeg
							mærker, at Advocaten endnu spøger i mit Hoved, og at jeg drømmer, jeg
							staaer i Skranken som Defensor for det forsvundne Aarhundrede.Eller som Actor mod det nærværende, bemærkede den føromtalte Herre.Ja, ja, svarede Dalund med et godmodigt Smiil: I begge Tilfælde kan et
							Ord formeget let løbe med.Uagtet den Varme, hvormed denne Dispute var bleven ført, havde Dalund dog
							ikke været saa høirøstet, at hans Tale havde forhindret det øvrige
							Selskab fra i smaa Grupper at deeltage i separate Conversationer, uden
							at lade sig forstyrre af den Samtale, hvortil kun den nærmeste Omgivelse
							lyttede. Fru Valler, som hørte til denne, sagde sagte til Lusard: Det
							var godt, den lange Præken fik Ende. Den Dalund er ret et utaaleligt
							Menneske. Saa gammel som han er, saa umoralsk er han endnu. Hans egen
							Historie er nok ikke meget opbyggelig. Jeg vil ikke indlade mig i den
							Materie, men man behøver ellers ikke at gaae udenfor dette Huus eller
							denne Familie for at finde saadanne Scandaler i de Tider, han forsvarer,
							at man ikke engang kan være bekjendt at omtale dem.Lusard taug, men tænkte ved sig selv: Enten maa denne Kone være aldeles
							ubekjendt med mine Forældres Historie, eller hun har en slet Tone. Jeg
							vil antage det Første.Efterat Kaffen var serveret, satte Fruen sig, efter Anmodning af Flere i
							Selskabet, til Pianofortet og foredrog en stor og vanskelig Composition
							med megen Færdighed. Lusard hørte med Beundring paa de overvundne
							Vanskeligheder i denne Præstation, men da Kunstnydelsen varede overmaade
							længe, følte han sig dog meget taknemmelig, da den fik Ende, og gav med
							Fornøielse sin pligtskyldige Skjærv til det Offer af Tak og Berømmelse,
							som fra alle Sider blev bragt. Da nogle andre Damer og Herrer nu ogsaa
							toge Deel i den musikalske Underholdning, listede Lusard sig ind i et
							tilstødende Cabinet, hvor han saae Dalund sidde allene.Jeg sidder her, sagde Denne, i stille Betragtninger over det stumme,
							alvorlige Sprog, hvormed de livløse Ting tiltale os. Det forekommer mig,
							som om Væggene i dette Cabinet sagde til mig: Erindrer du, gamle Ven,
							hvorledes du saa mangengang har siddet paa dette samme Sted, og gjennem
							denne samme aabne Dør har seet et Selskab bevæge sig, af hvilket kun du
							allene er tilbage? hvorledes du her har hørt Sang og Musik af en anden
							Beskaffenhed end denne? Erindrer du, hvorledes du en Dag sad ene herinde
							ligesom nu, og hørte den smukke Claudine synge en Romance, der, lig en
							veemodig og sød Anelse, gjenlød i dit Indre? og hvorledes du siden saae
							hende, uden at hun bemærkede din Nærhed, med barnlig Lystighed dandse
								 paa Gulvet derinde?
							- Ja, forunderlig er den Illusion om en Sympathie, som
							Mennesket synes at forudsætte hos de livløse Ting, medens det i ældre
							Aar næsten aldrig falder os ind at tænke os den hos vore Medmennesker.Da forsikkrer jeg Dem, svarede Lusard, at jeg allerede har sympathiseret
							med Dem i lignende Tanker. Jeg har netop idag med veemodig Erindring
							levet mig tilbage i en Dag, som jeg for en tredive Aar siden tilbragte
							her i disse samme Værelser, der, ligesom vi Andre, ikke mere ligne sig
							selv, men dog ere de Samme. Den gamle Grand-Onkel var saa
							oplivet af mine Forældres Nærværelse, han vidste ikke Alt, hvad han
							vilde finde paa, for ved tusinde Opmærksomheder at udslette ethvert Spor
							af en fordums Misforstaaelse. Mine Forældre vare Begge saa oprømte, de
							forekom mig saa unge og skjønne.- Ja det vare de ogsaa endnu. Engang i den samme Tid sad jeg i
							en fortrolig Samtale med Deres elskelige Moder, og i Sandhed, jeg
							syntes, at jeg bestandig saae den unge, skjønne Claudine fra mine
							lykkelige Dage, skjøndt hun bragte sin attenaarige Søn til sit fordums
							Hjem, og aldrig har jeg seet to Ægtefolk, hvis indre Lyksalighed har
							forekommet mig saa utvivlsom som Deres Forældres.- Ja de vare lykkelige og jeg med Mit Ungdoms-Hjem
							staaer endnu i min Erindring som et Paradiis. En Ro, en Fred, en
							Skjønhed, som ingen Ord kan beskrive, var udbredt over vort Liv. En
							usigelig Kjærlighed, en indre Sjæleglæde opfyldte os. Vort muntre,
							gjæstfrie Huus var en Samlingsplads for dannede Mennesker, som baade fra
							Omegnen og fjerne Steder kom og oplivede os og dem selv med deres
							Nærværelse hos os; og den Bedrøvede, Den, som trængte til Hjelp og
							Trøst, vendte aldrig hjem uden at efterlade sin Velsignelse over vort
							Tag.- Ja, der er en Velsignelse i saadanne Menneskers Nærhed. De
							halvandet Aar, som Deres Forældre tilbragte her i Byen, udgjorde ligesom
							et Vendepunkt i min dengang melancholske Tilstand, som gjennem mange Aar
							og Forandringer bestandig vendte tilbage i længere eller kortere
							Perioder, i hvilke jeg næsten skyede menneskeligt Selskab. Men Omgangen
							med disse gamle Venner, Synet af deres Lykke, de fortrolige Meddelelser
							af deres overstandne Tilskikkelser, den længe savnede Lyksalighed at
							kunne udøse mit eget Hjerte for prøvede Venner, der kjendte og forstode
							mig, alt dette uventede 
							Gode forfriskede mit syge Sind og sang min Sorg til Ro. De reiste hjem
							med Glæde og muntre Planer, men jeg savnede dem ubeskriveligt.- De muntre Planer, hvormed vi forlode Kjøbenhavn, gik dog ikke
							i Opfyldelse, og den muntre Stemning i vort Huus led ogsaa for en Tid et
							temmelig stort Afbræk. De veed sikkert, at min Faders Plan, at besøge
							sit Fædreland med min Moder og mig, blev forstyrret, ligesom hele
							Europas Udseende efter Slaget ved Leipzig og Napoleons Forviisning til
							Elba. Disse Begivenheder, der indtraf strax efter vor Hjemkomst, gik min
							Fader dybt til Hjerte. Det stolte Fædreland, ydmyget og oversvømmet af
							de Fiender, hvilke det saa ofte havde beseiret, saa meget ædelt Blod,
							ogsaa hans eget, udgydt, som han meente, forgjæves, alt Dette var ham
							for tungt til at bære det med Taalmod. Saa ofte havde han sagt, at nu
							var Danmark hans Fædreland, saa ofte havde han hæftigen dadlet Keiserens
							Mangel paa Agtelse for andre Folkeslags Ret og Nationalitet; men i
							Ulykkens Øieblik vaagnede den gamle Kjærlighed til den fordums Anfører,
							Begeistringen for den trefarvede Fane fik en saadan Magt, at da Napoleon
							kom tilbage fra Elba, kunde Intet holde ham fra den Beslutning,
							ufortøvet at reise til Frankrig og forene sig med de fordums
							Vaabenbrødre, hvis Skjæbne og Seir han fandt det Pligt at dele i et
							saadant Øieblik. Han indgjød mig sin Enthusiasme, Marseillaisens Toner
							gjenklang i min Sjæl fra mine Barndoms-Minder, og jeg bønfaldt ham med
							ungdommelige Taarer om Tilladelse til at følge ham. Alt blev forberedt
							til vor Reise.- Men min Gud! hvad sagde Deres Moder?- Jeg troer, hun led megen Angst og Bekymring, dog modsatte hun
							sig ikke min Faders Villie, men bad kun indstændig om at maatte reise
							med os.- Ja, i Dette som i Mere gjenkjender jeg den unge Claudine.- Men hendes gode Engel - troer jeg -
							blandede sig i vore Anliggender. Min Fader led af og til af Gigt, som en
							Følge af sine Saar og Strabadser i Krigen; denne Plage overfaldt ham nu
							pludselig med større Hæftighed end nogensinde tilforn; hans
							Utaalmodighed forværrede hans Tilstand, og de saakaldte hundrede Dage
							vare forløbne, inden der kunde tænkes paa nogen Reise. Han sørgede meget
							over sit Lands og sin Keisers Skjæbne. Napoleons Ulykke hævede denne
							Helt til en guddommelig Heros i hans Øine. Først ved Juli-Revolutionen
								 blev han trøstet, og
							følte sit Sind let som tilforn. Han reiste nu med min Moder og mig til
							Paris, og vi tilbragte der et heelt, meget behageligt Aar.Dalund sad et Øieblik taus, derpaa sagde han: Naar et Menneske er blevet
							saa gammelt som jeg, saa skulde man synes, at han maatte føle Glæde over
							at tænke sig de Elskede allerede indløbne i den Havn, hvori han selv
							snart skal lande, men jeg tilstaaer, at jeg dog kun med Smerte kan tænke
							mig Deres Forældre borte og tabte for den Jord, hvorpaa jeg endnu
							befinder mig. Altfor kort synes mig det lykkelige Samliv, som var kjøbt
							med saa lang Tids Modgang og Standhaftighed, og især har jeg tænkt mig
							det som en Uretfærdighed af Skjæbnen, at Deres Moder maatte overleve den
							Mand, hun med saa stor Troskab og Kjærlighed havde offret sin Ungdom.- Ak! det var ogsaa kun en kort Tid, ikke engang et Aar, at hun
							maatte savne ham.- Hvorledes bar hun hans Tab?- Stille og mild, som hun altid havde baaret baade Modgang og
							Medgang. Jeg var ikke forberedt paa den Ulykke, saa hurtigt at miste
							hende, skjøndt jeg jo vel bemærkede, at hun ligesom hensvandt Dag for
							Dag; men jeg smigrede mig med, at hendes ubeskrivelige Kjærlighed til
							mig, der aldrig noget Øieblik havde fornægtet sig, skulde binde hende
							til Livet.Lusards Bevægelse ved disse Erindringer var saa stor, at den for nogle
							Øieblikke qvalte hans Stemme. Han fattede sig imidlertid og sagde efter
							et Ophold: Jeg helder stærkt til den Mening, at de Forudgangne endnu
							staae i et uforklarligt Forhold til os. I min Moders Døds-Øieblik saae
							det virkelig ud, som om den elskede Ægtemand bar hende bort i sine Arme.
							Hun laae som i en stille Slummer; med Eet aabnede hun Øinene, smilede,
							udbredte Armene og sagde med høi Røst: »Lusard!« og med dette Navn paa
							Læben forlod hun mig og Jorden, som det syntes, uden Kamp og Smerte.Dalund udbrød: O salig Den, som til sin Kjærligheds Løn seer i Dødens
							Moment det Aasyn, som aldrig har ophørt at leve i hans Hjerte, Den, som
							den elskede Haand fører den mørke Vei, der saaledes ikke er mørk! Ak,
							hvem der turde haabe ...Han afbrød sig selv, og de sad Begge tause.Musiken i den tilstødende Sal var imidlertid ophørt, og henimod
							Slutningen af ovenstaaende Samtale havde Arnold sat sig bag den  aabent staaende Dør, som
							førte ind til Cabinettet, og uden den Hensigt at belure de derinde
							Talende, havde han dog lyttet til deres Ord Fruen kom nu ved
							Hofjunkerens Arm, og Arnold standsede dem og sagde sagte: Jeg har siddet
							her og moret mig guddommeligt ved at være et skjult Vidne til en ganske
							mageløs fortræffelig, sentimental og sværmerisk Samtale mellem de to
							gamle Fyre derinde. Sæt Dem her hos mig bag denne Dør, der udgjør det
							deiligste Skjermbret. Maaskee kan der komme Mere af samme Skuffe.Han og Hof junkeren toge Hver en af Fruens Hænder og droge hende ned
							imellem dem paa den lille Sofa, hvorpaa Arnold sad Fruen sagde: Aa jeg
							bryder mig ikke om at høre hvad den gamle Pjalt, den Dalund sidder og
							vrøvler.Deres fornemme Hr. Fætter, svarede Arnold, var i alle Maader lige saa
							rørende.- Lad De bare vor fornemme Hr. Fætter være. Han er hverken
							gammel eller en Fyr, som De behagede at sige, det er just en Mand comme il faut.Man kan ikke nægte, sagde Hofjunkeren, at Manden er endnu udmærket smuk.
							Han skal ogsaa have meget smukke Forældre at slægte paa. Min Fader, som
							i sine unge Dage har kjendt hans afdøde Moder, kommer endnu i Ecstase
							ved at omtale hendes Skjønhed og Yndighed.- Aa hvad! hendes Skjønhed var vel som hendes Dyd, efter den
							Tids Mode.Naa for mig gjerne! sagde Arnold: Det er jo godt, at De finder saamegen
							Behag i denne Hr. Montalbert, siden han muligviis tænker paa at blive
							Deres Svigersøn. Ja De seer paa mig, som om jeg sagde, at Maanen faldt
							ned fra Himlen, men Saameget er vist, at samme Herre idag ved Bordet sad
							og betragtede den lille Mariane, som dm han vilde kjøbe hende.Fruen slog en høi Latter op. Vorherre bevare Deres Forstand! De seer nok
							Syner. Maren, den Askepot!- Ja, ja! Askepot gjorde et bedre Parti end det at faae en jysk
							Herremand.Hof junkeren sagde med et selvbehageligt Smiil: Frøken Valler er visselig
							en smuk lille Pige, men det forstaaer sig, ved Siden af hendes Stedmoder
							falder hun igjennem, men hvem gjør ikke det?Jo, udbrød Fruen, det skal jeg sige Dem: den Jomfru paa Østergade, som
							indtog Deres Øine og Hjerte...- Hvad er det for Historier? Skal jeg nu høre Det igjen? Jeg
							har jo forsikkret Dem, at jeg gik ind i Boutiken, fordi jeg fik Øie paa
							et saadant Shawl, som det, jeg havde hørt Dem ønske Dem, og fordi jeg
							vovede at haabe....Fruen reiste sig. Ja nu gaaer jeg ind til min franske Fætter, thi nu gik
							Gud ske Lov Dalund fra ham, og jeg seer, han gaaer og betragter
							Skilderierne paa Væggen.Tillad, sagde Lusard til den indtrædende Frue, tillad, at jeg spørger Dem
							om et meget deiligt Maleri, et Portrait af Deres Mands første Stedmoder,
							som jeg savner i dette Cabinet? Det hang her endnu, da jeg i mine
							Studenterdage kom her i Huset.-Det Portrait? Fandt De det saa deiligt? Ja, da maajeg
							tilstaae, at jeg for længe siden har feiet det ud af Huset. Da jeg
							underhaanden var bleven bekjendt med Originalens hemmelige Historie, saa
							kan De nok tænke, at jeg ikke vilde have det i mit Værelse eller vilde
							tillade, at mine Pigebørn skulde opvoxe med den Dame for Øinene.Jeg nægter ikke, svarede Lusard, at jeg hører Dem med Forundring, thi
							efter Alt hvad jeg veed, maa dog denne Dames Erindring være Deres Mand
							hellig og kjær, som en Moders, thi det har hun jo været ham.- Ja, han var ogsaa vranten, fordi jeg satte det ind i
							Pulterkammeret, men da Dalund rasede for at faae det, blev det ham
							foræret, han er jo nærmest til det.- Men min bedste Cousine! Da De holder paa en saa klosterlig
							Strenghed, hvorledes, forklarer De da for Deres unge Døttre disse
							Billeder, som have indtaget Pladsen i Stedet for hiint Portrait? Leda og
							Svanen, Jupiter og Jo, det er rigtig vanskelige Historier at fortælle
							Pigebørn.- Saa? Ja jeg kjender ikke de Historier, saa jeg har ingen
							Forargelse af dem.- De kjender Dem slet ikke?- Jo, jeg erindrer at vi for nogle Aar siden havde et Stykke
							paa Theatret, som hed Svanehammen, og deri var en lang Passiar om en
							Leda og en Svane og Mere af den Suurdeig, men det er jo nogle forældede
							Eventyr, hvorom hverken jeg eller Nogen i mit Bekjendtskab veed mindste
							Besked, og derfor gjorde Stykket heller ingen Lykke, thi de Fleste
							forstode det ikke.- Det beviser, at Forfatteren maa selv være for meget Svane til
							at svømme i et Gadekjær.- Jeg veed ikke, hvad De mener, men dersom denne Ledas Historie
							er uanstændig, saa er det jo godt, at vi Fruentimmer ikke forstaae den.
							Men for at komme tilbage til den gamle Etatsraad Dalund: Veed De, hvad
							hans egen Brodersøn, Høiesterets-Advocaten, som han boer hos,
							har fortalt Valler i min Nærværelse? Han siger, at hans Onkel gjør en
							Afgud af det gamle Portrait, vi talte om; at han hver Aften og hver
							Morgen seer op til det, som om han hilsede det, og sagde det Godnat og
							Godmorgen. Mangengang sidder han som i Tanker og stirrer paa det, og saa
							komme Taarerne ham i Øinene. Det var Noget, han havde beluret, sagde
							Advocaten; thi Onklen kunde vistnok ikke taale, at han havde bemærket
							det. Naar De nu havde seet, hvorledes baade Advocaten og min gode Herre
							og Husbond toge den dumme Historie vigtigt og rørende, saa vilde det
							vist have gaaet Dem som mig, at De var bristet i Latter.- Nei, det troer jeg ikke; jeg vilde ogsaa have fundet den
							rørende, thi en saadan trofast Hengivenhed forædler den Kjærlighed, man
							i Betragtning af Forholdene maatte kalde uædel, men dens dybe Grund, som
							dens Seir over Tid og Død beviser, forsoner og helliger den. Den nævnte
							Dames elskværdige Characteer omtaltes desuden af alle Dem, som havde
							kjendt hende, og opbevares endnu af den yngre Slægt som en Tradition.- Er De da maaskee af samme Mening, som Dalund, at en gift Kone
							gjerne kan have en Elsker uden Præjudice for sin elskværdige Characteer?- Nei, tvertimod! jeg er af den Mening, som ikke er ny, at
							Reenhed og Ærbarhed er for et Fruentimmer, hvad Mod og Mandshjerte er
							for en Mand, Dyder nemlig, hvis Mangel alle de andre Dyder ikke kunne
							erstatte. Men jeg bekjender derhos, at om jeg var saa lykkelig at eie en
							elsket Hustru, saa vilde denne Troskab, som jeg visselig vilde fordre,
							alligevel ikke have mindste Værd for mig, dersom den ikke var forenet
							med en høiere, aandeligere Troskab, og at jeg hos min Hustru ligesaa
							lidt vilde undvære den Trofasthed, jeg kræver af en intim Ven, som den
							Ustraffelighed, en Ægtemand har Ret til at forlange.Fruen saae forundret paa ham. Det, De siger, er mig ikke ganske  klart, men det er mig
							kjært, at De fordømmer Dalunds Opførsel i min Svigerfaders Huus.- Ak nei! fordømme ham gjør jeg vist ikke. Enhver, som har følt
							Lidenskabernes Magt, veed, hvor svært det er at modstaae dem.- Men man maa ikke lade sine Følelser blive til Lidenskaber.- Ja, det er den store Opgave, deri har De tilvisse Ret, men
							det er jo netop det Punkt, hvori Vanskeligheden bestaaer.- Det er ikke saa vanskeligt. Man bør jo vel ikke fremstille
							sig selv som et Exempel; men til Dem, som vor Ven og Slægtning, tør man
							jo vel sige et fortroligt Ord Seer De! Jeg er som et Barn paa nitten Aar
							bleven gift med en Mand, der kunde være min Fader. Han var Enkemand, han
							er en god Mand, men man kan nok paastaae uden at fornærme ham, at han
							hverken er eller var smuk eller elskværdig. Jeg kan ligefrem sige, thi
							det er bekjendt for hele Verden, at hvor jeg er kommen frem, i Selskaber
							saavelsom her hjemme, er jeg bleven umaadelig feteret og courtiseret,
							men hvor høit endogsaa Den eller Den har elsket mig, saa har jeg dog
							aldrig indladt mig i noget Forhold, som ikke kunde bestaae for
							Moralitetens Domstol. Jeg har søgt min Trøst i min Kjærlighed til mine
							smaa Børn og i Udøvelsen af de skjønne Kunster. Nu tænker jeg, at hvad
							der er muligt for mig, er da ikke umuligt for Andre, og derfor tilstaaer
							jeg, at jeg af ganske Hjerte foragter og fordømmer de Fruentimmer, der
							handle som hun, hvis Billede De savner, saavelsom de frække Tider, da
							Intet var helligt.Lusard følte en vis Forlegenhed ved denne Tale. Han indsaae, at Fruen
							maatte vente et smigrende Svar paa sin Meddelelse, men det var ham
							umuligt at faae et saadant over sine Læber; han taug lidt og sagde
							derpaa: Jeg maa jo visselig for en Deel holde med den Herre, som ved
							Bordet modsagde Dalund, for saavidt som jeg ialfald anseer det for en
							Vinding, at den letsindige Verden ikke vover at forhaane de Pligter, som
							den kun i Smug træder under Fødder; det vidner om en større Reenhed i
							den offentlige Mening og...Han standsede og kunde ikke finde Ord for hvad han egenlig vilde sige.
							Fruen saae paa ham med et spodsk Smiil, og efter en Pause gik de ind til
							det øvrige Selskab, uden at den foregaaende Samtale havde hævet dem i
							hinandens GunstLusard betroede imidlertid Dalund de Planer, med hvilke han var kommen
							til Kjøbenhavn. I den Vallerske Familie, sagde han, ønskede jeg at finde
							en Søn og Arving. Mine Forældre have Begge i dette  Huus fundet Gjæstfrihed og Venskab. Jeg
							besøgte forleden det Landsted, hvor den afdøde Grosserer Valler med saa
							sjelden Godhed modtog og pleiede min saarede Fader. Stedet er nu i
							fremmede Hænder, men jeg gik rundt om Huset, og saae til Vinduerne af de
							Værelser, min Moder havde viist mig, da vi med hinanden gjorde en
							Valfart til denne Helligdom for hendes og min Faders Erindringer. Jeg
							besøgte Broen ved Strandkanten, hvor hun med Angst stod og stirrede ud
							efter den Baad, som bragte den saarede Elsker, og det syntes mig klart,
							at det Vallerske Huus havde, fremfor noget andet, Ret til min
							Taknemmelighed, og at jeg paa en Maade havde en fra min Fader arvet
							Gjæld at betale der. Min Fætter Valler har modtaget mig med en saa
							umiskjendelig Velvillie.- Ja, Valler er en god Mand, men han er svag, han har ikke sin
							Faders kraftige Characteer og heller ikke hans Lykke. Han er forknyttet
							i sin Ungdom af altfor streng Behandling, han mistede sin gode Engel med
							sin første Stedmoder. Fra sine tidlige Dage har han bevaret en gammel
							Kjærlighed til mig; han betroer sig stedse til mig, indbyder mig jævnlig
							ved huuslige Leiligheder, og jeg kommer ogsaa, uagtet jeg slet ikke kan
							lide hans Kone. Jeg vilde ret ønske, at De kunde oplive hans matte
							Tilværelse ved en stor, uventet Glæde, men hvorledes skulde De finde en
							Søn og Arving i hans Huus? Han har jo ingen Søn.Lusard svarede: Da vi forleden vare der i Selskab, opstod der en Tanke
							hos mig, som muligviis kunde lede mig til mit Maal. Jeg synes særdeles
							godt om hans ældste Datter; jeg maatte meget bedrage mig, om det ikke er
							en fortræffelig Pige, og jeg maatte ogsaa være en slet Iagttager, om der
							ikke skulde være et meer eller mindre erklæret Kjærligheds-Forhold
							mellem hende og den unge Arnold De sad sammen ved Bordet, og deres
							sagte, hemmelighedsfulde Samtale, som jeg med Øinene belurede, dreiede
							sig vist ikke om ligegyldige Materier. Der er desuden i den Piges Øine
							Noget, som tyder paa en elskende og bekymret Sjæl. Arnold er en smuk,
							ung Mand; jeg kjender ellers ikke noget til ham; men elsker denne Pige
							ham, saa taler det for ham, og maaskee kunde jeg da i ham og hende finde
							hvad jeg søger.Dalund rystede paa Hovedet Det skulde gjøre mig ondt, om Mariane elskede
							det Menneske. Det er en Laps og intet Andet.- Han er ung, og en god og elskværdig Piges Kjærlighed har  helbredet for værre Synder
							end lidt ungdommeligt Lapsen. Jeg vilde føle en stor Glæde ved at see
							den Pige lykkelig og ved at forsikkre mig hendes daglige Selskab.Jeg vil ikke, gjentog Dalund, plaidere mod denne Sag med streng Alvor,
							thi jeg troer rigtignok, at det er et af Vallers høieste Ønsker at see
							denne Datter vel gift; hun er hans Øiesteen og har intet behageligt Hjem
							i Stedmoderens Huus. Men see Dem vel for, inden De tager nogen
							Beslutning, thi jeg kan ikke forestille mig, at Mariane skulde være
							skudt i det tomme Menneske.Min egenlige Speculation, vedblev Lusard, da jeg reiste her til Byen, var
							rigtignok at opsøge en Descendent af min Moders broderlige og altid
							kjære Ven Ferdinand Valler, men der er jo kun Een tilbage af hans
							Stamme, og denne Ene skal, som jeg hører, ikke due stort, og er desuden,
							Gud veed hvor i Verden.- Den unge Bergland, mener De? Han er, saavidt jeg veed,
							etableret i Schweiz, hvor han har Familie paa mødrene Side. Men det er
							Synd at sige, at han ikke duer. Tvertimod, det er et Menneske med
							udmærkede Evner, men som desuagtet ikke let vil finde sin rette Plads i
							den virkelige Verden, da han er at ansee som En, der gaaer og søger de
							Vises Steen i alle Kunster og Videnskaber, og farer som en Comet gjennem
							alle Systemer, saa at en lille Evighed behøves til at danne den
							taageformede Kjerne til en fast Klode. Forresten troer jeg dog at vide,
							at han paa disse sine svævende Vandringer ikke vender tilbage uden
							Udbytte for sin Viden, men derimod vil han ad denne ustadige Vei aldrig
							opnaae hvad som til dette Liv at opholde gjøres behov.- Men hans Characteer?- Er noget stolt, men god og retskaffen.- Men Valler lader sig forstaae med, at det unge Menneske har
							med Utaknemmelighed lønnet hans Godhed imod ham.- Det er en af Vallers vildfarende Meninger. Bergland havde et
							Par Gange leveret nogle reent videnskabelige Artikler til et af vore
							Dagblade. Nu hændte det sig engang, at der i samme Blad stod et for
							Valler meget nærgaaende Inserat, der omtalte en Misforstaaelse mellem
							ham og en Mand her i Byen, en Affaire, der tilfældigviis havde faaet et
							forhadt og tillige latterligt Udseende. Denne Sag, der var bilagt i
							Mindelighed, blev fra begge Sider holdt hemmelig, men  Skjæbnen vilde, at den unge
							Bergland og ingen Anden var bleven indviet i den, og da nu denne
							Historie kom i et Blad, i hvilket han tilforn havde skrevet, saa
							mistænkte hans Onkel ham, og alle hans Forsikkringer om sin Uskyldighed
							forhindrede ikke, at Valler med stor Forbittrelse brød al Forbindelse
							med ham og forbød ham sit Huus. Men Sandheden, som jeg alt den Gang
							anede, er nu bleven mig klart beviist ved en af Redacteurernes
							Fortrolighed, og jeg tænker at kunne overbevise Valler uden at
							compromittere hans Kone, thi Ingen uden hun er den Skyldige. Manden har
							ikke betænkt, at han havde fortalt hende hiin Begivenhed, og hun, som
							fandt den piquant, kunde ikke bare sig for at fortælle den til en
							Veninde, der staaer i Forbindelse med et af den nyere Tids saakaldte
							vittige Hoveder, og ad denne Vei kom Historien med mange Tilsætninger og
							Forskjønnelser for Dagen.- Alt, hvad De der fortæller mig, opfrisker min Begjærlighed
							efter at faae fat paa dette unge Menneske. Veed De ikke hans Adresse?- Nei, den troer jeg ikke, Nogen her hjemme veed Han skal,
							saavidt jeg troer, være et Sted paa Landet i Nærheden af Genf, hos en
							Familie, med hvem han skal have gjort en Reise i Tydskland. Det er
							halvandet Aar, siden han reiste herfra, og har han etsteds fundet det
							daglige Brød, saa er det netop hvad han har vanskeligst ved at finde
							efter sin Tænke- og Handlemaade, og saa er det bedst for ham,
							at han bliver uforstyrret i den Stilling, der giver ham dette. Desuden
							er han udentvivl gift, idetmindste har en af hans Venner betroet mig, at
							han var hemmelig forlovet med en Niece af hans Moder, hvis Familie, som
							De veed, boer i Schweiz.En Tidlang gik nu hen. Lusard kom daglig i Commerceraadens Huus, uden at
							komme til noget Resultat med Hensyn til hans Plan, Mariane og Arnold
							angaaende. Arnold var generet i hans Nærværelse, han blev mut og stille,
							naar den feterede Slægtning traadte ind, og sagde ofte til Fruen, at
							denne Blanding af en Franskmand og en Jyde, en Gentiler og en Jordrotte
							fordærvede Husets Frihed og Munterhed Mariane blev derimod med hver Dag
							kjærere for Lusard, og den Opmærksomhed, han viste den unge Pige, der,
							uvant med en saadan Udmærkelse, paa sin Side fattede en barnlig
							Hengivenhed for ham, var saa iøinefaldende, at det snart hed sig i
							Husets Omgangskreds, at Hr. Montalbert nærede alvorlige Hensigter i den
							Vallerske Familie. Fruen hørte dette Rygte med Spot og Latter, Arnold
							var forbittret  derover,
							uden selv ret at vide hvorfor, Commerceraaden glædede sig som over en
							Himlens Tilskikkelse, og Lusard og Mariane vare de Eneste, der vare
							ganske udenfor disse Speculationer.Colette sagde en Dag til sin Søster: Ak, Mariane! jeg bygger al min
							Fremtids-Lykke paa dig og det livsalige Haab, at du dog umulig
							kan være saa desperat at sige Nei til den ædle, smukke, elskværdige Hr.
							Lusard de Montalbert, der frier til dig. Du gjør store Øine, som om du
							ikke vidste, at han elsker dig. Kjæreste Mariane! du ægter ham dog, og
							tager mig med dig til din skjønne Herregaard i Jylland? Du gjør mig
							lykkelig og god hos dig. Ja jeg skal blive saa god og saa glad!Mariane afbrød hende med Latter: Er du ved din Samling, Colette? Hr.
							Lusard frie til mig! Jeg veed ikke, om jeg skal lee eller græde over
							dine Phantasier.Et Par Maaneder vare saaledes henrundne, uden at Lusard kunde komme til
							Klarhed om de Forhold og Personer, til hvilke han vilde binde sin
							Fremtids Skjæbne. Denne Uvished var ham piinlig, da endelig en eneste
							Dags af Andre næsten ubemærkede Begivenheder førte ham paa et ganske
							andet Spor. Det var en Søndag. Han gik i Kirke, og da han med den øvrige
							Menighed forlod denne, traf han ved Udgangen Fru Valler, som ligeledes
							havde bivaanet Gudstjenesten. Naturligviis hilsede han paa hende, og da
							hun var ene, fulgte han hende til hendes Huus. Paa Veien meddelte de
							hinanden deres Glæde over den skjønne Prædiken, de havde hørt, og Lusard
							sagde: Man kan ikke uden Smerte tænke paa, at Menneskene dog i deres
							Natur maae være haardhjertede, hvad de dog mindst af Alt have Ret til at
							være, thi ligefra Christendommens Begyndelse indtil idag er der blevet
							præket for dem om Overbærelse og Kjærlighed, og dog synes det, som om
							disse Dyder mindre nu end nogensinde høre til Dagens Orden.Fruen var aldeles af hans Mening, og yttrede, at den Prædiken, de nys
							havde hørt, i lang Tid vilde lyde i hendes Indre som en sød Melodie.
							Lusard tog Afsked ved Porten af hendes Huus, men lovede, efter en
							foregaaende Aftale, at indfinde sig igjen til Spisetid, hvilket han
							ogsaa gjorde.Da han traadte ind i Dagligstuen, hørte han, i en til denne stødende Sal,
							en høirøstet Samtale, og, som det lød, en hæftig Ordstrid mellem Husets
							Herre og Frue. Han vendte derfor sine Skridt til Spisestuen, hvor han
							bemærkede, at de to unge Piger stode ene sammen. Colette  var i den lystigste Stemning og
							loe ret af Hjertensgrund. Paa hans Spørgsmaal om Anledningen til dette
							fornøielige Lune, svarede hun: Gud skee Lov, at De kalder min Lystighed
							fornøielig! De er altid saa god, og altid i godt Humeur, men Mariane
							staaer her og siger, at jeg glæder mig, naar det gaaer ilde til...- Hvorledes? ilde? der er dog ikke hændet noget Ubehageligt?- Jo der er, men det er dog usigeligt morsomt og comisk. Vi kan
							gjerne fortælle det Hele til denne vor fortræffelige Onkel. Nu skal De
							høre. Da Moder idag kom af Kirke, træffer hun paa Trappen ligeudenfor
							Entreedøren vor Kokkepige, som er en skjøn, ung Pige, og vor ædle
							Huusven Hr. Hofjunkeren, som med største Henrykkelse omfavner og kysser
							samme Pige. Moder forstaaer ikke Spøg, hun siger til Pigen: »Du seer dig
							strax efter en anden Condition, thi om otte Dage, den første i næste
							Maaned, forlader du mit Huus.« Det er den sørgelige Ende af Historien,
							men nu kommer den fornøielige. Derpaa aabner hun Døren for Hofjunkeren,
							og beder ham træde ind. Den Scene var uforlignelig. De skulde have seet
							den Herre! Han saae ud, som han skulde staae aabenbar Skrifte og krybe
							paa Knæerne i en catholsk Kirke, og noget Saadant gik ogsaa for sig. Jeg
							sad i en Krog af Stuen, men det brød de dem ikke om i deres skrækkelige
							Iver. Moder var saa vred, hun var brændende rød i sit Ansigt og holdt et
							Huus med Hofjunkeren. Det skulde De have hørt! Han vilde undskylde baade
							Pigen og sig selv; det var en uskyldig Spøg, sagde han, han elskede
							aldeles ikke den Pige, eller kjendte det Mindste til hende; men saa
							svarede Moder, at det gjorde ikke Sagen bedre, thi Kjærlighed var i sig
							selv noget Godt, men som dog nok kunde fordømmes, men Lefleri maatte
							foragtes, det var noget Dæmonisk, var en Skygge og et Spøgeri. De smiler
							saa polisk, kjære Onkel? Ja, De forstaaer vel disse Ord? Jeg forstaaer
							dem ikke, men jeg havde min inderligste Glæde af Hofjunkeren, thi jeg
							saae godt, at han ordenlig græd; var det ikke deiligt? Han sagde: »Jeg
							vil bede Dem om Forladelse paa mine Knæe,« og saa sank han til den
							haarde Jord med saadan Vægt, at han rev Moders Kjole istykker. Nu,
							tænkte jeg, nu bliver da det Sidste værre end det Første. Men nei! Naade
							gik for Ret, han fik Aflad for alle sine Synder, og til Tegn derpaa fik
							han Lov til at kysse Moders Fod. Det Hele var ubetalelig morsomt.Lusard paatog sig den alvorligste Mine, han kunde overkomme, og svarede:
							Unægtelig har jo den unge Herre Uret i ikke at respectere et  Huus, der gjæstfnt aabner sig for
							ham, og at Huusfruen tager det ilde op, deri kan ingen fortænke Deres
							Moder, lille Colette!Den Maade, hvorpaa Lusard udtalte de Ord: Deres
							Moder, bragte Colette til at rødme; hun sagde undseelig: Jeg leer
							ikke ad min Moder, men ad den naragtige Hofjunker.Mariane tog nu Ordet og sagde: Men den Lidende i denne Sag er den
							stakkels Pige, som nu græder og fortvivler. Hun paastaaer, at den unge
							Herre, som tilfældigviis mødte hende paa Trappen, mod hendes Villie greb
							hende i sine Arme, og jeg troer hende, thi hun har tjent os længe og
							altid opført sig godt. Hun er forlovet med en skikkelig Snedkersvend, og
							baade han og hendes Forældre ville mistænke hendes Opførsel, naar hun
							saaledes pludselig mister sin Condition. Fader har Medlidenhed med hende
							og er nu netop ifærd med at tale hendes Sag hos Moder.Colette loe. Fader tale hendes Sag! Ja, det skal godt hjelpe.Lusard henvendte sig nu til Mariane, og sagde: Kjære lille Cousine! Da De
							holder af pigen, maa hun jo sikkert være en brav Pige. Siig hende, at
							dersom hun vil tjene paa min Gaard i Jylland, saa skal jeg skrive hjem
							og besørge, at hun skal blive modtagen og faae Condition i mit Huus, og
							dersom hendes Kjæreste er en dygtig Snedkersvend, saa kan der ogsaa
							findes en Plads for ham paa mine Enemærker. Resten skal jeg nærmere
							afgjøre med Dem. Det skal Altsammen gaae gjennem Deres Hænder og efter
							Deres Villie.Med Varme takkede Mariane og gik strax for at bringe den grædende Pige en
							saadan Trøst. Colette hviskede til Søsteren: Hvad har jeg sagt? Er den
							Mand ikke en Elsker, hvad skal man da kalde alle de andre Mandfolk?I Døren mødte Mariane sin Fader, der iforbigaaende sagde til hende: Jeg
							kan ikke hjelpe Grethe!Hun er hjulpen, svarede Mariane: Den gode Onkel tager hende i sin
							Tjeneste.Commerceraaden blev hjertelig fornøiet, i Særdeleshed fordi han deri
							troede at see et nyt Beviis paa Lusards Kjærlighed til hans Datter.Imidlertid havde endnu et Par Gjæster indfundet sig. De opholdt dem inde
							i Cabinettet hos Fruen, og det syntes, som om der den Dag maatte være et
							Modsigelsesstof i Luften, thi disse To vare allerede i en levende
							Dispute. Den ene var Hr. Arnold, den Anden en noget ældre, men dog endnu
							ung Militair. De vare saa ivrige i Aanden, at de  slet ikke afbrøde Traaden i deres Samtale
							ved Lusards og Commerceraadens Indtrædelse, men Officeren sagde til
							Arnold: Da vil De dog vel ikke vove Dem til den Paastand, at han er en
							slet eller blot middelmaadig Digter? Kan det være Deres Alvor?Nei, raabte Arnold, det er, sandt at sige, heller ikke mit Alvor, men mit
							fuldeste Alvor er, at jeg med Glæde rækker Haanden til at styrte ham og
							Enhver, der vil usurpere en større eller mindre Throne paa Parnasset og
							staae iveien for de yngre og friskere Talenter, saa disse ikke kunne
							komme frem.- Dersom de due noget, komme de nok frem, ligesaavel som deres
							Forgængere, og due de ikke, saa er det jo en sand Gevinst, om der er
							Nogen, der kan vise dem bort fra Musernes Lund, inden den kommer til
							ganske at staae under Vand- I Musernes Lund skal dog vel herske Frihed og ikke
							Persons-Anseelse. Dette Kunstens Aristocratie eller litterære
							Aristocratie er ikke et Haar bedre end det, som man bekæmper i Staten.
							Disse litterære Notabiliteter usurpere ved det Navn, de nu engang have
							faaet, ikke blot den pecuniære Fordeel, baade i Boghandelen og ved
							Theatret, som kunde skaffe en yngre Forfatter en lykkelig og behagelig
							Ungdomstid, men hvad værre er, ogsaa den Berømthed, som er Maalet for
							den Unges Stræben, og som vilde bringe hans Vinger til at voxe. Er det
							billigt? Er det den Frihed og Lighed, hvorfor Verden nu i saamange Aar
							har kæmpet? Jeg henvender mig til Dem, Hr. de Montalbert! Frihed og
							Lighed maae sikkert være Dem hellige Ideer, da Deres afdøde Fader har
							offret Liv og Blod derfor.Da De spørger mig, svarede Lusard, saa vil jeg ærlig tilstaae, at min
							Fader vilde - som man siger - vende sig i sin Grav,
							om han hørte, at den Frihed og Lighed, for hvilke han har givet Liv og
							Blod, skulde bestaae i at nægte Fortjenesten dens Krands og Arbeideren
							hans Løn, i at afhugge de Hoveder, som hæve sig over Mængden, for at
							Alle kunne blive lige høie. En saadan Lighed forkaster Naturen selv,
							eller rettere sagt den høiere Magt, den Aand, som efter en Villie, vi
							ikke fatte, tildeler os vor Lod Den giver ikke Alle lige Gaver, vi fødes
							ikke lige.- Men forudsat, at den ubevidste Magt, vi kalde Natur, var
							uretfærdig og partisk, saa skulde Menneskene dog vel ikke være det? Men
							forresten kunde den Sætning vel bestrides, at vi ikke fødes lige. Store
							Hoveder have paastaaet, at alle Mennesker fødes gode og vel  ogsaa med omtrent samme Evner, men
							Opdragelse, Leilighed til at komme frem i Verden, hemmer de gode
							Kræfter, og det er netop Det, vi skulde forebygge.Jeg har den Tro, bemærkede Lusard, at de virkelig gode Kræfter ikke saa
							let lade sig undertrykke, og det Menneske, som selv har Genie, vil vide,
							hvad han skylder Dem, som have viist ham Veien ved deres Lys.- Jeg troede, at Hr. de Montalbert vel elskede Antikerne, men
							ikke det Forældede, som f Ex. den Skole, hvortil den omtalte Digter
							hører.Men for Pokker! udbrød Officeren: De tilstaaer jo selv, at det ikke er
							Deres Alvor, naar De dadler hans Værker. Og at ville nedrive Det, man i
							sit Hjerte beundrer, eller ophøie Det, man i sit Hjerte foragter, det er
							jo - om jeg saa tør udtrykke mig - i aandelig
							Forstand det Samme, som Juristerne kalde Falsk i Mit og Dit.- Nei, det er en diplomatisk Fremgangsmaade for at vinde en
							retmæssig Fordeel, som man ikke i aabenlys Feide kan forskaffe sig.
							Denne aandelige Hovmod, dette Dictator-Væsen passer ikke til vor Tids
							friske, ungdommelige Stræben efter at løsrive sig fra de stive Former,
							fra den unyttige, støvede Lærdom, som hindrer Aandens Flugt. Det Nye
							skal leve, de nye Former skal triumfere i Kunsten som i Staten, og om en
							Forkjærlighed for alt Forældet kan tilgives vor ærede Captain, saa kan
							den ikke passe for Hr. de Montalbert, der stammer fra det Land, som har
							forvandlet Verdens politiske og litterære Tilværelse.Jeg tilstaaer, svarede Lusard, og ogsaa jeg i yngre Dage har brændt af
							Iver for de politiske Bevægelser, har ønsket at offre Liv og Lykke for
							Menneskeslægtens Vel. Ja dertil vilde jeg endnu være rede, naar jeg
							troede klart at indsee, at mit Offer var et Offer til Sandheden, ikke
							til Illusioner. Men dette er det store Ord: Sandheden, den rene Villie
							til at søge den. I vore Tider synes det, i Frankrig som overalt, at man
							som oftest spørger med Pilatus: »Hvad er Sandhed?« thi i Politiken som i
							Litteraturen og endogsaa i Livet synes Ærbødighed for Sandheden at være
							forsvunden, og dog er Sandheden den Grundvold, som ingen Følelse, intet
							Foretagende kan undvære. Til alle Tider have Menneskene løiet for sig
							selv og Andre, men de have skammet sig derved; det gjøre nu de Fleste
							ikke længere. Denne Opdagelse har efterhaanden kjølet min Iver for
							Meget, som tilforn begeistrede  mig i det offentlige Liv. Der, saavelsom i
							Kunstens Rige, synes mig Usandheden at herske, og jeg tilstaaer, at jeg
							ikke er fri for med Ringeagt at betragte den store Hærskare af Digtere,
							Critici og Politici, de mange Detailhandlere i Litteraturen, der see med
							skjæve Blikke hen til Grossererne, og, forsaavidt de formaae, have
							optaget det gamle Valgsprog: Paix aux cabanes, guerre
								aux chdteaux.Commerceraaden tog nu tilorde, og sagde: En Strid om det Slags Materier
							er saa ofte ført mellem vore to Venner her, at der ikke kan haabes paa
							noget Forlig. Jeg vil ikke komme med mit Besyv i saadanne Sager, jeg er
							ingen boglærd Mand.Arnold afbrød ham leende: Men saa er De idetmindste en bogførende Mand.- Ja, det var ikke godt andet. Men jeg vilde sige: Naar jeg
							engang imellem har Tid og Leilighed, saa er det mig en store
							Vederqvægelse at tage ...En Priis Tobak, sagde Arnold, paany afbrydende.Commerceraaden vedblev uden at lade sig forstyrre: en god Bog, og det har
							mangengang, naar mit Sind har været tungt, opmuntret og trøstet mig, og
							derfor er det min Mening, at man bør være Den taknemmelig, der saaledes
							forskaffer os en god Time.Nei, svarede Arnold, er Bogen betalt, saa har De Intet at takke for, men
							har De derimod laant den, saa er det en anden Sag, især hvis De bruger
							at ryge Tobak under Læsningen.Fruen loe og syntes at more sig over disse sidste Ord. Lusard vendte sig
							til hende og sagde: Det er en besynderlig Tone, som den unge Herre
							tillader sig mod Deres Mand.Han sagde disse Ord sagte, men Fruen udbrød høit med Latter: Herregud!
							Kan De ikke høre, at det er Ironie?Ironie! gjentog Lusard forundret.Hvad er det? spurgte Arnold: Forstaaer Hr. Montalbert ikke Ironie? Den,
							jeg bruger, f.Ex.?- Nei, jeg tilstaaer, at det er en Ironie jeg ikke kjender, og
							jeg troer næsten, at hverken Voltaire eller Lichtenberg vilde kjendes
							ved den, om de hørte den.- Det skulde jeg sandelig tage mig let. De salig Herrer høre
							ogsaa til det Forældede, saavidt jeg kan indsee; thi jeg maa bekjende,
							at Lichtenberg er et Navn, jeg hører for første Gang, og af Voltaire har
								 jeg faaet Nok ved at
							blade i en af hans Tragedier. Hvad Mere, han kan have skrevet, skal han
							faae Lov til at beholde for sig selv og sine Velyndere.Selskabet blev nu kaldt tilbords, og Lusard sagde ved sig selv: God Nat,
							min Plan! Vorherre bevare mig fra det Menneske i min daglige Omgivelse,
							om jeg endogsaa med denne skrigende Poppegøie kunde vinde den yndige
							Nattergal, som vel desværre synger i hans Buur. Ak! jeg mærker nok, at
							jeg kommer til at reise hjem ligesaa fattig, som jeg kom.Ved Bordet sagde Arnold: Apropos om litterære Sager! Hændelsesviis
							bladede jeg imorges i en Catalog over Bøger, som i disse Dage skal
							sælges paa en Auction, og der faldt mine Øine paa en Piece med Titel:
							»Primulae veris, Digte af F.C. Valler.« Det skulde dog ikke være Dem,
							Hr. Commerceraad, som i Deres unge Dage havde plukket Aurikler i
							Musernes nys omtalte Lund?Commerceraaden fik ikke Tid til at svare, da Lusard udbrød: De gjør mig
							en sand Tjeneste med denne Efterretning. Den Bog have baade mine
							Forældre og jeg forgjæves søgt som et tabt Familie-Klenodie. Jeg beder
							Dem sige mig, hvor Catalogen er at faae, thi jeg skal være en vis Mand
							ved Auctionen, og Bogen skal blive min, om jeg saa skal betale den
							tidobbelt.Jeg troer vist ikke, at den vil blive opdreven for Dem, sagde Arnold
							leende, jeg skal idetmindste ikke gjøre det.Det skal De have Tak for, svarede Lusard.Commerceraaden sagde: Ja den Bog er ogsaa bleven borte i min Faders Huus,
							den er ligesom forsvunden af Verden. Forfatteren, min salig Fætter
							Ferdinand Valler, forsvandt ogsaa for dens Skyld for sine Venner og sit
							Fædreland.Husets Herre og Frue kjørte strax efter Bordet til et Landsted, en
							Miilsvei fra Byen, hvor de skulde tilbringe Aftenen. Gjæsterne gik hver
							sin Vei. De to mindste Børn gik med Stuepigen ud til Tivoli, og de to
							ældste Døttre bleve, som sædvanlig, ene hjemme.Den Gaard, som paa den ene Side stødte til Commerceraadens, var et Hotel,
							hvor der blandt andre Reisende for Øieblikket logerede en Udlænding, der
							var en gammel Bekjendt af Lusard Efter at have tilbragt en liden Stund
							hos de unge Piger forlod han dem for at aflægge et Besøg hos den omtalte
							Herre. Han var ikke hjemme, hans Dør var lukket, men en Opvarter i
							Hotellet forsikkrede, at han ventede ham  hjem om en halv Time, og foreslog Lusard at
							tilbringe denne i et Lysthuus i den Huset tilliggende Have. Lusard var
							træt, han modtog med Fornøielse Tilbudet om at udhvile sig i den friske,
							duftende Løvhytte. Haven var omgiven af et Plankeværk, der skilte den
							fra Nabohusets Gaardsplads, men Løvhytten derimod var ved en tæt Hække
							og et Stakit skilt fra en anden lignende inde paa Naboens Grund Lusard
							erindrede sig fra ældre Tider, at der havde hørt en lille Have til
							Commerceraadens Gaard, han tittede igjennem et mindre tæt Sted af den
							ellers tykke Hække, og gjenkjendte den gamle, meget lille Have, der kun
							bestod af den omtalte Løvhytte og et Blomsterqvarteer, hvis
							Rosen- og Resedaflor sendte sin Duft ind til ham, og vidnede
							om, at denne Plet endnu maatte have sine pleiende Venner.Det var varmt, Lusard havde kjedet sig i Middagsselskabet, han følte sig
							sløv og mat, en behagelig Stilhed herskede omkring ham, og uden at vilde
							det, faldt han isøvn. Han sov saa trygt, at uagtet det var ham halv
							bevidst, at der blev talt lige ved Siden af ham, formaaede han dog ikke
							at komme til Besindelse, før han tydelig hørte sit Navn nævne. Han
							opslog Øinene, men saae Ingen i sin Nærhed; dog blev det ham strax
							klart, at disse Stemmer kom fra Lysthuset inde i Commerceraadens Have,
							og at Een af de Talende ikke var nogen Anden end Mariane, der sagde: Det
							er et urimeligt Rygte, det maa jeg bedst vide, men sæt endogsaa, at Hr.
							Lusard virkelig beilede til mig, kan du da troe, at enten han eller
							noget Menneske i Verden skulle bevæge mig til at bryde den Troskab, som
							jeg har tilsvoret dig?Lusard sagde ved sig selv: I Sandhed? det lader til, at min gode Stjerne
							har ført mig til dette Sted for at ende min Raadvildhed.Med største Varsomhed, for ikke at blive opdaget, tittede han begjærlig
							ind gjennem den lille Aabning mellem Hækkens Blade. Han saae Mariane
							siddende ved en ung Mands Side. De vendte Begge Ryggen til den Løvhytte,
							hvori Lusard befandt sig, og Løvet dulgte saa fuldkomment Mandens Hoved,
							at man aldeles Intet kunde see eller opdage af hans Person, uden Dette,
							at han var høi af Væxt, og at hans venstre Haand, som han holdt paa
							Ryggen af Bænken bag Marianes Sæde, var hvid og veldannet, samt at han
							paa den bar en Ring af en paafaldende Form, med en Steen, hvori der var
							udskaaret en Delphin, saa smukt og tydeligt, at et mindre skarpt Syn end
							Lusards vilde have opdaget det i en saa ringe Afstand Da nu denne halv
							Usynlige efter en kort Pause begyndte at tale med en ualmindelig sonor
							Stemme,  var denne Stemme
							ganske fremmed for Lusard, og han mærkede, at dette Menneske var ham
							aldeles ubekjendt.Den unge Elsker, thi som en saadan bebudede han sig strax, sagde efter et
							dybt Suk: Kjæreste Mariane! Jeg har bedet dig om dette Møde for endnu
							engang at have en fortrolig Samtale med dig. Jeg vil stræbe at tale saa
							roligt, som det er mig muligt, og jeg bønfalder dig om ogsaa at høre mig
							med Rolighed, og ikke afbryde mig, før jeg har udtalt, thi Det, jeg har
							at sige, koster mig Overvindelse nok at føre over mine Læber.Du forfærder mig! svarede Mariane. Med en Glæde, som i saa lang, lang Tid
							næsten var bleven mig fremmed, er jeg kommen her iaften; vil du
							forvandle den til Sorg?- O Mariane! Elskværdigste, ædleste, bedste af alle Piger! Jeg
							har ikke Ord til at udtale, hvor høit jeg føler dit Værd, hvor brændende
							og dog øm den Kjærlighed er, som jeg saalænge har baaret til dig. Jeg
							veed, at jeg aldrig vil finde din Lige, og du skal heller aldrig erfare,
							at jeg har givet nogen Anden din Plads i mit Hjerte, hvorhen endog min
							ugunstige Skjæbne fører mig. At sige dig Dette er mig en Trang og en
							Trøst. Troer du mig ikke?- Jo, jeg troer dig.- Jeg troer ogsaa dig. Du sagde før, at Ingen vilde formaae at
							bevæge dig til at bryde din Troskab imod mig. Derom er ogsaa jeg
							overbeviist; jeg kjender din mandige Trofasthed, som forener sig med
							qvindelig Blødhed i din elskelige Sjæl. O lyksalig den Mand, som kan
							føre en saadan Brud hjem! Ingen Modgang bør nedtrykke hans Mod, intet
							Arbeide falde ham for tungt Ak! for silde siger jeg Dette! thi jeg maa
							tilføie: En saadan Talisman mod Livets Elendighed var min, men jeg var
							den ikke værd, og maa slippe den af min skjælvende Haand.-Min Gud! hvad mener du? Hvori bestaaer den Brøde, hvorfor du
							anklager dig selv?- Jeg anklager mig for den, som forvolder al Livets Nød:
							Egoismen, som kun tænker paa sin egen øieblikkelige Tilbøielighed;
							Hovmodet, som ikke vil underkaste sig den Lov, der er fælleds for hele
							den faldne Menneskeslægt: »I dit Ansigts Sved skal du æde dit Brød.«
							Den, som er ene, har Lov til at leve som den fattige Fugl, der idag
							finder et Korn og imorgen ligger død paa Sneen; men den Mand, som har
							bundet en elsket Piges Skjæbne til sin, han skal staae til Ansvar, naar
							denne Piges skjønneste Aar hensukkes i skuffede  Forventninger, naar hun endelig, til Løn for
							sin offrede Ungdom og Livslyst, opnaaer en huuslig Tilværelse,
							forbittret af Næringssorger. Nei, det skal ikke blive din Lod, min unge
							Rose, hvis friske Blomst af Sorg for mig allerede bøier sit Hoved.- Hvad mener du? Hvad vil alt Dette sige? Ere vi ikke Begge
							unge? Er Verden lukket for dig? Er du et uvidende, udueligt Menneske,
							uden Kundskaber? Ere ikke Alle enige om det Modsatte? Har du spildt din
							Tid i Lediggang?- Ikke i Lediggang, men spildt den har jeg alligevel, spildt
							den for min Fremtids Udsigter, spildt den Formue, jeg for saa faa Aar
							siden arvede efter min Moders Onkel. Den var ikke stor, men dog kunde
							jeg have anvendt den fornuftigere end til mine Reiser og mine uendelige
							Speculationer. Jeg har sagt dig det, min sidste Reise var aldeles
							uheldig, Alting slog feil, jeg eier ikke Mere end netop til at udføre
							den Beslutning, som jeg har taget.- Hør nu ogsaa mig, Ferdinand! Jeg hører ikke til de
							Fruentimmer, som mene, at en Mand, af Kjærlighed til dem, skal offre sin
							Tragten efter Ære, eller sin Iver for Videnskaberne. Det er ikke Mandens
							Kald at leve blot i Tanken om et elsket Væsen, han skal ikke opoffre
							hvad der udgjør hans Værd som Mand. Det er derimod det qvindelige Kald
							at forsøde ham Byrden med Kjærlighed og Taalmodighed Kraft til Dette
							tiltroer jeg mig. Jeg vil taalmodig vente paa dig og være glad ved at
							dele dine Kaar, hvorledes de end ville blive, thi de ere dog dine.- O Mariane, hold op! mit Hjerte brister ved dine søde Ord Men
							jo herligere du viser dig for mig, desmere føler jeg det Pligt, ikke at
							misbruge din Godhed; thi desværre! jeg veed det jo, jeg har seet
							Exempler nok paa Elskende, der have talt, som du nu talte, men som have
							glemt Livets Korthed, de menneskelige Skjæbners Magt og Ustadighed, og
							bittert angret det fordærvede Liv, den i sig selv skjønne, men
							vildfarende Tillid til deres Følelsers Evighed Det vilde have altfor
							lange Udsigter, inden jeg turde byde dig at dele min Skjæbne. Aarene
							gaae tunge, og dog saa hurtige hen. Du har intet behageligt Hjem, ingen
							kjæk Beskytter mod din Stedmoders Uretfærdighed og Skinsyge. At vide dig
							i en saadan Stilling nedtrykker mig som en tung Skyld Derfor har jeg
							tilsvoret mig selv at handle som en Mand, og ikke vige fra Det, der
							efter min Overbeviisning er Pligt Du kjender min gamle Ven og Kammerat
							Lieutenant Volmer; med ham er jeg  kommen hertil, og med hans Bedstefader, den
							gamle Commandeur, hvis Skib ligger ud om faa Dage, gaaer jeg til
							Sydamerica, som jeg har sagt dig. Lad da, som en god og trøstende Aand,
							den Tanke følge mig, at en lykkelig Skjæbne venter dig. Jeg troer at
							vide fra en sikker Haand, at Hr. Lusard elsker dig, og hvor kunde en
							Mand, som han, see og kjende dig, og blive kold for din Elskværdighed?
							Jeg har aldrig seet ham, men dog er han mig ikke fremmed. Du siger selv,
							han er ikke ung, men smukkere og elskværdigere end alle de unge Herrer,
							du kjender. Jeg beder dig, siig ham ikke Nei, naar han beiler til dig,
							bortstød ikke hans brave, beskyttende Haand Tænk dig det righoldige Liv,
							der ved hans Side aabner sig for dig, hvor meget Godt du kan skabe, hvor
							mange Velsignelser du kan høste!- Og for at gjøre dette Gode, skulde jeg begynde med en slet
							Handling? O Ferdinand! Er det dig, som præker denne falske Dyd? Om denne
							Mand elskede mig og bød mig sin Haand, hvilket han vist aldrig gjør, saa
							vilde han dog sikkert troe at byde den til en uskyldig Pige med et frit
							Hjerte, og jeg skulde række ham min som en Bedragerske!- Nei, nei! uskyldigste, reneste af alle Piger! Du skulde
							betroe ham Alt, meddele ham denne vor Samtale og derved dobbelt befæste
							dig i hans Agtelse.- Nei, det gjør jeg ikke. Jeg vilde være lyksalig ved at leve
							hos Lusard, som en Søster, som en Datter; jeg vil græde hjertelige
							Taarer, naar denne min eneste beskyttende Ven forlader os, men hans
							Hustru vil jeg ikke være, jeg er ikke værdig dertil, da mit Hjerte er
							opfyldt af en Andens Billede. Er Det din Kjærlighed, at du saaledes vil
							ligesom bortgive mig? Du elsker mig ikke længere, thi ellers vilde du
							ikke glemme min Smerte ved dine grusomme Ord Nei, du elsker mig ikke, du
							offrer mig til din Stolthed.- Ak, Mariane! skal jeg endnu tømme den bittre Kalk at være
							miskjendt, misforstaaet af dig?Den unge Mand drog Veiret dybt De taug Begge. Endelig sagde han med
							kjendelig Anstrengelse: Fremtiden staaer i en høiere Haand Der er en
							evig Retfærdighed, den vil belønne dine stille Dyder, det er ikke muligt
							andet Men jeg maa ikke forspilde dit skjønne Liv. Det maa saa være, jeg
							er kommen for at sige dig det: Du er fri! jeg løser dig fra alle de
							Baand, der bandt dig til mig! Her er din Ring! giv mig min tilbage!Lusard saae, at den unge Mand drog en lille simpel Ring af sin høire
							Haand og rakte den til Mariane, der skjød hans Haand tilbage og sagde
							med en Stemme, der tydelig kæmpede med Graad: Nei, jeg tager den ikke
							tilbage. Jeg vil ikke paatrænge mig en Mand, der ønsker at bryde vort
							Baand, men min Ring vil jeg aldrig see mere, du kan kaste den i Havet,
							naar den sidste Skygge af vort Fædrelands Kyster forsvinder for dine
							Øine. Heller ikke giver jeg dig din tilbage. Skjult som min Kjærlighed
							har jeg baaret den i tre Aar, den skal ikke forlade mig i dem, jeg har
							tilbage.Hun reiste sig. Den unge Mand greb hendes Haand, og spurgte: Vil du
							saaledes forlade mig?- Jeg har Intet mere at sige.- Dog, et Farvel! et hjerteligt Farvel! Et eneste Favntag til
							Afsked!Hun kastede sig i hans Arme, hæftig grædende, rev sig derpaa løs og gik
							bort uden at sige et Ord Den unge Mand kastede sig med Ansigtet ned mod
							Bænken og overlod sig til en Smerte, hvortil han visselig ikke formodede
							eller ønskede Vidner. Endelig reiste han sig ogsaa og gik.Lusard blev endnu siddende, forundret, bevæget og tankefuld. Det var
							blevet halvmørkt, og han gik sagte bort, uden videre at tænke paa det
							Besøg, der var Grunden til hans Komme.Han ilede til Dalund og betroede den gamle Ven den Scene, han nys havde
							oplevet. Hvor, udbrød han, skal jeg søge denne Ubekjendte? Har De nogen
							Anelse om, hvem det kan være?- En Anelse har jeg vel, men ingen Vished. Jeg troer, at det
							maa være en meget smuk Søofficeer, som for et Par Aar siden kom jævnlig
							i Vallers Huus, og hvis Kjærlighed til Mariane maatte falde Enhver i
							Øinene. Han har længe været fraværende, men jeg har seet af Bladene, at
							han er kommen nylig hjem og er paany udcommanderet, jeg erindrer ikke
							hvorhen eller med hvilket Skib, men hans Yttringer, som De fortæller
							mig, synes at passe med alt Dette. Hans Navn er Kremnitz.- Og hans Døbenavn?- Det kjender jeg ikke. Med F begynder det imidlertid, saameget
							erindrer jeg efter at have seet det i Bladene. Det glæder mig forresten,
							at det ikke er Arnold, som Mariane elsker.- Men hvorledes skal jeg komme til Vished om, at denne
							Søofficeer virkelig er den Rette? En Misforstaaelse vilde her være
							altfor  slem. Til min Plan
							i det Hele vil en Søofficeer ikke passe. Han forlader sagtens ikke sin
							Garnere for at blive Godseier, men Marianes Skjæbne kan jeg maaske
							sikkre. Det Udbytte maa jeg idetmindste have af min Reise hertil.Søg at udfritte Colette, svarede Dalund: Hun er snu, og har maaskee
							Søsterens Fortrolighed. Dertil er hun en lille Sladerhank, der kan blive
							til noget meget Slet eller meget Godt, efter Omstændighederne.Etatsraad Dalund bedrog sig imidlertid i denne sin Formodning om Colettes
							Mangel paa Taushed, thi uagtet at Lusard den næste Dag med største
							Snildhed bestræbte sig for gjennem hendes Meddelelser at erfare Noget
							angaaende Søsterens Forhold, erholdt han dog ikke mindste Oplysning, og
							med alt Dette havde Mariane ikke kunnet skjule Grunden til det
							Sindsoprør, hvori hun den forrige Aften havde viist sig for den
							deeltagende Veninde. Lusard besluttede, som eneste Udvei, ligefrem at
							henvende sig til Mariane selv; men den stakkels Pige var saa bleg,
							hendes Udseende stod i en saa skarp Modsigelse med den Sindsro, som hun
							bestræbte sig for at vise, at han ikke vovede at berøre den delicate
							Sag, men opsatte det til et beleiligere Øieblik.Den føromtalte Bog-Auction var imidlertid i fuld Gang. Lusard havde
							allerede bivaanet dens Begyndelse, og begav sig igjen derhen om
							Eftermiddagen, da rimeligviis den Bog, han ønskede, vilde blive solgt.
							Kort efter hans Indtrædelse i Auctionssalen kom Touren ogsaa til den.
							Den blev lagt paa Bordet, og opraabt for to Mark. De, som sad nærmest
							Auctionarius, kastede et Blik i den, og Nogle yttrede i Stilhed, at der
							neppe vilde skee noget Bud paa den, da Lusard hurtigt nikkede til
							Auctionarius, der udraabte: »To Mark er budet.« - »Tre!« lød
							en Stemme, og Lusard bemærkede en ung Mand, der stod ligeoverfor ham bag
							nogle siddende Personer. »Fire Mark, fem, en Rigsbankdaler« lød det nu
							vexelviis mellem de to Bydende, derpaa: »Otte Mark, ti Mark, to
							Rigsbankdaler.« Nogle Eiere af Leiebibliotheker bleve opmærksomme, og
							tænkte, at der maatte være noget Aparte ved den tilsyneladende
							ubetydelige Piece, de begyndte nu ogsaa at byde, og fulgte med indtil
							tre Rigsbankdaler, hvorpaa de trak dem tilbage, medens de to ivrige
							Liebhavere vedbleve med en sand Spiller-Paroxysme at stride om Byttet.
							Ti til tolv Daler vare allerede budne. Auctionarius fik neppe Tid til at
							nævne Budet, før et høiere 
							blev gjort. Alle Tilstedeværende betragtede med Forundring de to
							Medbeilere, hvis Hæftighed steg med hver Secund Bogen gik Bordet rundt,
							Alle besaae den med Nysgjerrighed, medens de Paagjældende vedbleve
							saaledes at overbyde hinanden, at man med spændt Forventning imødesaa,
							hvorledes Dette skulde ende. Omsider, da man var stegen til 25 Rbdlr.,
							taug den unge Mand, og Bogen blev tiislagen Lusard, der med smilende
							Mine lagde Pengene paa Bordet for Auctionarius, og greb den kostbare Bog
							som sin retmæssige Eiendom. Han betragtede nu nøiere sin Modstander, der
							med en vis tungsindig Mine fulgte hans Bevægelser, da han aabnede Bogen
							og derpaa stak den til sig.Der var i dette ham ubekjendte Menneskes Physionomie og hele Holdning
							noget Ædelt og Udmærket, som frapperede ham. Han søgte at komme i
							Berørelse med ham, og da de omtrent i samme Øieblik traadte ud af Huset,
							nærmede han sig, hilsede ham og sagde: Tillad, at jeg maa følge et
							Stykke med Dem hen ad Gaden; vi fulgtes saa trolig med hinanden ved
							Auctionen.Den unge Mand lettede paa Hatten uden at svare.Lusard vedblev: Uagtet det, af private Grunde, var mig særdeles kjært at
							blive Eier af den Bog, som vi opdreve for hinanden, og som jeg ikke
							havde opgivet for den dobbelte Priis, saa gjør det mig dog ondt, at en
							Anden, som naturligviis maa have havt en lignende Interesse, har maattet
							overlade mig den.Den Ubekjendte svarede med en Stemme, som Lusard troede at gjenkjende:
							Det skal ikke gjøre Dem ondt, thi ærligt talt var det en Daarlighed af
							mig at indlade mig i en Bekostning, der forholdsviis overgik min Evne,
							men jeg havde en barnagtig, en næsten overtroisk Begjærlighed efter at
							eie denne Bog. Ja hvorfor tør jeg ikke sige en barnlig Kjærlighed til
							den, eftersom dens Forfatter var min Bedstefader?- Hvad hører jeg? Er De Bergland? En Dattersøn af Ferdinand
							Valler?- Ja jeg er Ferdinand Bergland Er mit ubetydelige Navn Dem
							bekjendt.- Ja tilvisse! De er min Slægtning, som jeg længe har søgt,
							fordi jeg anseer ham som mig nærmest af alle Mine. Mit Navn er Lusard de
							Montalbert.Den unge Mand tog Hatten af og fæstede sine Øine med et  ubeskriveligt Udtryk paa den
							Talende, der vedblev saaledes: Mine afdøde Forældre ærede og elskede i
							Deres Bedstefader den kjæreste, fortroligste Ven. Fra min Barndom af er
							hans Navn nævnet for mig af kjærlige, taknemmelige Læber; jeg selv
							erindrer at have seet ham og elsket ham af mit barnlige Hjertes Fylde.
							Jeg beder Dem, kjære Fætter, følg mig til mit Logis, og und mig en
							Samtale; jeg haaber, at den ikke skal være Dem ubehagelig.Saasnart de vare indtraadt i Værelset, fremtog Lusard Bogen og leverede
							den til Ferdinand, idet han sagde: Tag denne Bog, der i Sandhed synes at
							spille en mystisk Rolle i vor Familie. De er nærmere til den end jeg;
							den skal være Deres, og nu beder jeg Dem, læg Deres Hat og Handsker fra
							Dem, og sæt Dem her hos mig, i venlig Fortrolighed, som det sømmer sig
							ærlige Frænder.Da Ferdinand aftog sine Handsker, greb Lusard hans venstre Haand og sagde
							smilende: Denne Ring var netop hvad jeg haabede at see. Den kjender jeg.Ferdinand saae forundret paa ham, og svarede: Den har tilhørt min Moders
							Onkel, en Mand, der har været god imod mig.Mit Bekjendtskab med den er meget nyt, sagde Lusard, ikke ældre end fra
							iaftes, men den er mig et særdeles velkomment Tegn, der bekræfter den
							Formodning, som Deres Stemme allerede havde indgivet mig: at jeg paa en
							dobbelt Maade finder i Dem Noget, som jeg længe har søgt, og hvortil jeg
							har knyttet mine høieste Ønsker. De er Ferdinand Vallers Dattersøn og
							Mariane Vallers Elsker. De seer forbauset paa mig. Frygt ikke, min unge
							Ven! jeg er ikke Deres Medbeiler, som De troer, skjøndt det visselig er
							et af mine varmeste Ønsker at binde Deres Elskedes Skjæbne nær til min.
							Lad mig løse Dem denne Gaade. Et Tilfælde, eller, rettere sagt, en
							høiere Styrelse, for hvilken jeg i dette Øieblik takkende bøier mig,
							førte mig iaftes til en Løvhytte, tæt ved Siden af den, hvori De havde
							sat Mariane Stævne; jeg gjenkjendte hende jeg havde Grunde til at ønske
							at erfare hendes Sindelag, og jeg var Vidne til Deres Samtale.Med kjendelig Forlegenhed svarede den unge Mand: Ak! naar saa er, maa jeg
							befrygte, at De finder mig haard og ukjærlig. Jeg selv har i en søvnløs
							Nat spurgt min Samvittighed, om jeg ikke var det Men Gud er mit Vidne
							til den smertelige Kamp, det kostede mig.- Ja, ogsaa jeg var Vidne til denne Smerte, og ogsaa jeg har
							spurgt  mig selv, om De var
							at berømme eller at dadle, og jeg tilstaaer Dem ærligt: I dette enkelte
							Tilfælde dadler jeg Dem; thi et saa dybtfølende Gemyt, som Marianes,
							bærer, uden at knuses, den ydre Modgangs Tryk, men af den Elskedes Haand
							modtager det kun altfor let et uhelbredeligt Hjertestød Har da det
							friske Haab, Mod og Udholdenhed saaledes forladt Nutidens Ungdom, at den
							ikke tør prøve at løfte Livets Byrde? De er, det veed jeg, et Menneske
							med mange Kundskaber; hvorfor behøver De at forlade Deres Fædreland og
							sønderrive et Baand, der var Dem selv dyrebart?- O kjære Onkel! De er ædel, viis og forsøgt i Verden. Dog er
							der Eet, hvori De ikke er forsøgt: De har aldrig kjendt den bittre
							Ydmygelse, hvormed den stolte Verden nedtrykker den Fattige, Den, som
							ingen borgerlig Stilling, intet Navn giver Anseelse i dens Øine. Jeg har
							Uret i at have forspildt den Tid og forsømt de Veie, som føre til disse
							uundværlige Goder: borgerlig Agtelse og sorgfrit Udkomme; men dog er jeg
							mig bevidst, ikke at have spildt min Tid i Ørkesløshed. Tvertimod! En
							Iver for i Naturen, i Videnskaberne at finde et Lys, som maaskee ikke
							aabenbarer sig for Den, der med altfor rastløs Iver vil gribe det, det
							er min Brøde, men derfor er jeg ingen Dagdriver og Vagabond, men jeg
							veed, at det er de Hædersnavne, som man almindelig tillægger mig, og det
							kunde min Æresfølelse ikke bære. Derfor vilde jeg flye til Verdens Ende
							og søge en Fred og et Brød, jeg ikke kunde finde her. Maaskee har jeg
							ogsaa heri Uret. Men jeg har følt mig saa forladt. Nu har jeg fundet
							Dem. Mit Hjerte bøier sig til Dem; det er længe siden, det følte sig
							hendraget mod noget Menneske. Led mig! jeg skal følge Deres Villie.- Det er et Ord. Jeg er ene, uden Hustru eller Børn; også mit Liv har havt sin ustadige, omflakkende
							Periode. Dog er der Eet, hvori jeg har virket og faaet en Sæd for
							Fremtiden: Jeg er Eier af et stort Gods; mange Menneskers Vel, mangt et
							nyttigt Foretagende er afhængigt af dets Bestyrelse. Jeg ønsker at
							efterlade det i en kraftig og kjærlig Haand, jeg ønsker at forskjønne
							min Eensomhed, at forsøde min tilstundende Alderdom i et lykkeligt
							Familieliv. Med eet Ord, jeg ønsker mig en Søn og Arving; for at finde
							en saadan i mine Frænders Kreds, er jeg reist hertil fra mit Hjem. Jeg
							har nærmest tænkt paa min Onkel Ferdinands Børn, jeg har søgt forgjæves
							den Eneste af hans Stamme; jeg har fundet den elskelige Mariane, jeg
							ønskede at vælge  Den, hun
							havde valgt efter sit Hjerte. Uventet, finder jeg begge mine Ønsker
							forenede i Dem. Min unge Ven! Vil De være mine brave Landfolk en Fader
							og mig en Søn, saa ræk mig Deres Haand!Ferdinand greb hans Haand og trykkede den til sine Læber, uden at kunne
							tale.Saa kom, sagde Lusard: Lad mig føre Dem tilbage til det Huus, hvorfra De
							uretfærdigen blev fordreven, og medens De kaster Dem for Marianes Fødder
							og erholder hendes Tilgivelse, skal jeg tale med hendes Fader, og det
							skal, som jeg haaber, være mig let at bringe Dem hans Samtykke og
							Velsignelse. - -En deilig Septemberdag, henimod Solens Nedgang, sad den unge Mariane
							Bergland i den prægtige Have paa det skjønne Herresæde, hvor Lusard for
							kort Tid siden triumferende havde indført det lykkelige unge Ægtepar, og
							i deres Følge den muntre Colette. Begge Søstrene sad ved deres
							Haandarbeider i Løvhytten. De loe og spøgte som glade Børn, da Lusard
							traadte ind til dem med Ferdinand, og sagde: Baade Himmel og Jord ere
							iaften saa skjønne. Vi vil ret nyde denne Aften. Jeg beder dig, kjæreste
							Mariane, at lade vort Aftenbord dække i denne Løvhytte, at lade den
							oplyse og oppynte med duftende Blomster, hvormed dine og Colettes
							venlige Hænder kunne pryde dette Bord, omkring hvilket vi ville samles.
							Ferdinand har lovet at oplæse en Bog, som det interesserer os Alle at
							lære at kjende.Efter et Par Timers Forløb samledes man efter Aftale. Lamperne brændte
							roligt i den stille Nat, medens Maanen kastede sine blaalige Straaler
							lige ind paa Bord og Blomster, ligesom for at gjøre de jordiske Lys
							tilskamme. Og Stjernerne høit paa Himlen tittede med zittrende Bevægelse
							nysgjerrige ind gjennem Løvet. Ferdinand begyndte nu med sin sonore
							Stemme at foredrage de ungdommelige Digte, der saa mægtigt havde grebet
							ind i deres Forfatters og hele den Vallerske Slægts Skjæbne. Han læste
							dem fra først til sidst, thi Ingen af hans Auditorium vilde undvære et
							eneste Blad af disse dem hellige »Primulae veris.«Da Læsningen var tilende, udbrød Lusard: Det er, som Ossian siger, Røster
							fra en Tid, som ikke er mere.Det er for mine Øren en skjøn Røst, sagde Mariane, en ungdommelig Stemme,
							der lyder fra Hjertets Dyb, og om den og nu og da tager en enkelt falsk
							Tone, saa synger den dog som Fuglen, blot for at synge, af et ærligt og
							varmt, livsfrodigt Bryst.Vel sandt, svarede Ferdinand: Men med al Kjærlighed og Respect for min
							Bedstefader, saa er det dog vist, at om disse Digte nu kom ud, saa vilde
							man finde dem ubetydelige, uanseet at de stemmede nok saa meget med
							Tidens politiske Anskuelser. Det er dog ikke at nægte, at vor Tid i en
							luttret og forædlet Smag staaer langt over den, da disse Digte saae
							Lyset.Det er sandt, svarede Lusard: Vor Tid vilde vrage Meget baade i Kunsten
							og i Livet, hvormed hine Dage toge tiltakke, og det taler jo vistnok for
							dens forædlede Smag.Ja, bemærkede Ferdinand: og naar man betænker, at det imidlertid dog kun
							er et halvt Seculum siden den Tid, vi omtale, er det da ikke, som om
							Verden i dette Tidsrum var bleven en anden i saa mange Henseender?Ak! sagde Lusard: I det Øieblik, du siger Dette, gribes jeg netop af den
							Tanke, at Alt i Livet saa paafaldende gjentager sig. Vi sidde her en
							Septemberaften i Maaneskin i en med Lys og Blomster udziret Løvhytte, og
							læse denne Bog, hvis første Fremtrædelse, efter mine Forældres Beretning
							blev feiret af dem paa en ganske lignende Maade, i en Løvhytte som
							denne, i en Aften som denne; og ganske som en Efterligning af hiin lille
							Fest, helligholdt min Fader sine UngdomsMinder med sin længe savnede
							Ven, i den samme Løvhytte, hvor vi nu sidde, og her erfarede han af
							Ferdinand Valler for første Gang sin Søns Tilværelse og sin trofaste
							Elskedes Skjæbne. Her have vi nu ogsaa feiret en Gjentagelse af hine for
							mine Forældre saa uforglemmelige Aftener, men - som Alt i
							Livet - under en anden Form; og saaledes synes det mig, i det
							Store som i det Smaa, at Alt gjentager sig. Jeg tilstaaer, at jeg ikke
							troer paa en ny Guldalder hernede i vor jordiske Tilværelse, eller et
							tusindaarigt Rige, hvori alle stridende Kræfter skulle forsones.
							Menneskeslægten bliver i Grunden den samme, de samme Lidenskaber, de
							samme Ideer komme tilbage, men under forandrede Former.Men dog, udbrød Ferdinand, under skjønnere, klarere og friere Former. Jeg
							glæder mig over at leve i en Tidsalder, der, tiltrods for sine Mangler,
							gjør saa mægtige Fremskridt i saa mangen Retning. Jeg bekjender mig dl
							den Tro, at Menneskeslægten vel gjennem Oscillationer, men dog med
							stadig Gang nærmer sig det Fuldkommenheds-Maal, som er tænkeligt for en
							jordisk Tilværelse.Amen! sagde Lusard: Ja, ja, vi ville haabe det! Vi ville som brave  Søfarende tillidsfulde
							skue hen til den kraftige Haand, som styrer Roret, om vi end kun gjennem
							Taager formaae at skimte den, og vi ville holde fast ved Ankret, om
							ogsaa Bølgerne slaae vrede imod det og true med at frarive os det.