


H.C. ANDERSEN ImprovisatorenOriginal Roman i to Dele TEKSTUDGIVELSE, EFTERSKRIFT OG NOTER AFMogens BrøndstedDanske Klassikere Det danske Sprog- og Litteraturselskab
						Borgen Danske Klassikere udgives med støtte af
					Kulturministeriet. Redaktionsudvalg: Charlotte Madsen fra Nyt Dansk
					Litteraturselskab, Peter Seeberg for Dansk Forfatterforening, Mogens Brøndsted,
					Jørgen Hunosøe og Esther Kielberg for DSL. Serien redigeres af de to
					sidstnævnte, dette bind desuden af Johan de Mylius som tilsynsførende.
					Tekstgrundlag: 1. udg. 1835. Nr. 788011. Efterskrift og noter ©
					DSL/Borgen 1987 · ISBN 87-418-8111-7 Omslag: Stig Brøgger
					· Tryk: Rounborgs grafiske Hus, Holstebro 3. oplag 1995Improvisatoren udkom 9. april 1835, kostede 2 rbd. 80 sk og omfatter [VII]
					288+ [VI] 266 [2]s.I Improvisatoren. Første Deel. II
						blank. III omstående titelblad. IV blank. V Dedikation. VI blank.
					VII-VIII Indhold af første Deel, se s. 328. 1-228 tekst.
						I-VIII som før, dog Anden Deel. 1-1266 tekst. [267]
						fire Rettelser til hver af delene, se s. 312. [268]
						blank. Conferentsraad Collin og hans fortræffelige Hustru, i hvem
						jeg fandt Forældre, deres Børn, i hvem jeg fandt Sødskende,
						Hjemmets Hjem bringer jeg, med sønligt og broderligt Hjerte,
						dette, det Bedste, jeg eier.Forfatteren.Første DeelIMin første Omgivning.Hvo der har været i Rom, kjender godt Piazza Barberina, den store
								Plads med den smukke Fontaine, hvor Tritonen tømmer den sprudlende
								Muslingskal, hvorfra Vandet springer flere Alen iveiret; hvo som
								ikke har været der, kjender den dog af Kobberstik; kun Skade, at paa
								disse staaer ikke Hjørnehuset til Via
								felice, det høie Hjørnehuus, hvor Vandet strømmer gjennem tre
								Rør udaf Muren og ned i Steenbasinet. - Det Huus har en egen
								Interesse for mig, thi der blev jeg født. Seer jeg hen til min
								tidlige Barndom, hvilket Virvar da af brogede Erindringer, jeg veed
								ikke selv, hvor jeg skal begynde; betragter jeg hele mit Livs Drama,
								ja saa veed jeg endnu mindre, hvorledes jeg skal fremsætte det, hvad
								jeg bør forbigaae, som det Uvæsentlige, og hvilke Punkter der ere
								nok til at gjengive det hele Billede. Hvad som er interessant for
								mig, bliver det maaskee ikke for en Fremmed; sandt og naturligt vil
								jeg fortælle det store Eventyr, men Forfængeligheden kommer dog med
								i Spillet, den slemme Forfængelighed: Lysten til at behage! alt i
								min Barneverden skjød den op som Urt, og voxte siden, som det
								bibelske Sennepskorn, høit op mod Himlen og blev et mægtigt Træ,
								hvori mine Lidenskaber byggede Rede. Een af mine første Erindringer
								peger hen derpaa. Jeg var vel sex Aar gammel, jeg legede omme ved
								Capucinerkirken med nogle andre Børn, der alle vare yngre end jeg;
								paa Kirkedøren var der slaaet et lille Messingkors; det sad omtrent
								midt paa Døren og jeg kunde netop naae til det med Haanden. Altid
								naar vore Mødre vare gaaet med os derforbi, havde de løftet os op,
								for at kysse det hellige Tegn. Som vi Børn nu gik og legede, spurgte
								een af de Mindste: hvorfor Barn Jesus dog aldrig kom og legede med.
								Jeg var nu den Klogere og svarede: at han jo sad paa Korset; vi gik
								da hen til det og skjøndt vi fandt det tomt, vilde vi, som vore
								Mødre havde lært os at gjøre, dog kysse ham der; men vi kunde ikke
								naae saa høit, løftede derfor hinanden op, men i det vi spidsede
								Munden til Kys, gik Kræfterne fra den der løftede op, og den
								Kyssende faldt ned just som Munden skulde møde det usynlige  Jesusbarn. Min Moder kom i det samme
								forbi; da hun saae vor Leeg, stod hun stille, foldede sine Hænder og
								sagde: »I ere jo nogle Guds Engle! og Du er min egen Engel!« sagde
								hun til mig og kyssede mig.Jeg hørte hende gjentage for Nabokonen, hvilken uskyldig Engel jeg
								var, og det behagede mig meget; min Uskyldighed blev mindre derved;
								Forfængelighedens Sædekorn inddrak her de første Solstraaler.
								Naturen havde givet mig et blødt, fromt Sind, men den gode Moder lod
								mig mærke det, lærte mig mine virkelige og indbildte
								Fortrinligheder, tænkte slet ikke paa, at det gaaer med Barnets
								Uskyldighed, som med Basilisken: den maa døe, naar den faaer sig
								selv at see.Capucinermunken Fra-Martino var min Moders Skriftefader, og for ham
								fortalte hun, hvilket fromt Barn jeg var; jeg kunde ogsaa mine
								Bønner smukt udenad, skjøndt jeg ikke forstod en eneste af dem; han
								holdt meget af mig og gav mig et Billede med Madonna, som græd store
								Taarer, der, som en Regn, faldt ned i de brændende Helvedsluer, hvor
								de Fordømte grebe efter denne Lædskedrik Han tog mig ogsaa engang
								hjem med i Klosteret, hvor de aabne Søilegange, der i en Qvadrat
								omslutte den lille Kartoffelhave med de to Cypresser og Orangetræet,
								ret gjorde et dybt Indtryk paa mig. Side ved Side hang i den aabne
								Gang gamle Portraiter af de afdøde Munke, og paa hver Dør til
								Cellerne vare klistrede Billeder af Martyrhistorien, hvilke jeg
								betragtede med samme hellige Følelse, som siden Raphaels og Andrea del Sartos
									Mesterværker.»Du er jo en rask Dreng!« sagde han, »nu skal Du see de Døde.« Herpaa
								aabnede han en lille Dør til et Gallerie, nogle Trappetrin dybere
								end Søilegangen; vi traadte derned og nu saae jeg rundt om mig
								Dødninghoved ved Dødninghoved, stillede saaledes paa hinanden, at de
								dannede Vægge, og derved flere Capeller. Der vare ordentlige
								Nischer, og i disse sadde hele Skeletter af de anseeligste Munke,
								svøbte i deres brune Kutte, Strikken om Livet og med en Bønnebog
								eller en vissen Blomsterkost i Haanden. Altre, Lysekroner og
								Udziringer, vare af Skulder- og Hvirvelbeen; Basrelief af
								Menneskeknokler, grelt og smagløst, som Ideen i det Hele. Jeg
								knugede mig fast til Munken, der læste en Bøn og sagde derpaa til
								mig: »der skal ogsaa jeg engang sove, vil Du saa besøge mig?« - Jeg
								svarede ikke et Ord, men saae forskrækket paa ham og rundt om paa
								hele den forunderlige gyselige 
								Sammensætning. Taabeligt var det, at føre mig Barn ind paa dette
								Sted; jeg var sælsomt grebet af det hele Indtryk, og følte mig først
								igjen rolig, da jeg kom i hans lille Celle, hvor de deilige, gule
								Oranger hang næsten ind af Vinduet og jeg saae det brogede Billede
								med Madonna som hævedes af Englene op i den klare Sol, mens tusind'
								Blomster fyldte Graven, hvor hun hvilede.Dette mit første Besøg i Klosteret beskjæftigede i lang Tid min
								Phantasie, og staaer endnu forunderligt levende for mig. Munken
								syntes mig et ganske andet Væsen, end de andre Mennesker, jeg
								kjendte; det, at han boede hos de Døde, der i den brune Kjortel
								næsten saae ud som han, de mange Historier, han vidste at fortælle
								om hellige Mænd og forunderlige Mirakler, samt min Moders store
								Ærbødighed for hans Hellighed, gjorde, at jeg begyndte at tænke paa,
								om jeg ikke ogsaa kunde blive saadan en Mand.Min Moder var Enke, havde ikke andet at leve af, end hvad hun kunde
								fortjene ved Syning og ved at leie en stor Stue bort, vi før selv
								havde beboet; vi boede paa det lille Tagkammer og en ung Maler Federigo, var flyttet ind i Salen, som vi
								kaldte den. Det var en livsglad, rask, ung Mand, langveis borte fra,
								langt ude, hvor de ikke kjendte Madonna og Jesusbarnet, sagde min
								Moder. Han var fra Dannemark. - Jeg begreb dengang ikke, at der
								kunde være mere end eet Sprog, og troede derfor, at han var døv,
								naar han ikke forstod mig; jeg raabte derfor Ordene saa høit jeg
								kunde, han loe af mig, bragte mig tidt Frugt og tegnede mig
								Soldater, Heste og Huse. Vi bleve snart bekjendte; jeg holdt meget
								af ham og min Moder sagde ogsaa tidt, at det var saadan et
								skikkeligt Menneske! En Aften hørte jeg imidlertid en Samtale mellem
								min Moder og Munken Fra-Martino, der gav mig en særegen Følelse for
								den unge Kunstner. Min Moder spurgte, om den Fremmede dog virkelig
								skulde være evig fordømt til Helvede. »Han og flere af de Fremmede,«
								sagde hun, »ere jo dog meget skikkelige Folk, der aldrig gjøre nogen
								Ondt! De ere gode mod de fattige, de betale nøiagtigt og bestemt;
								ja, tidt synes jeg virkelig, at de ikke begaae slige Synder, som
								mange af vore!«»Ja,« svarede Fra-Martino, »det er vel sandt! de ere som oftest saare
								skikkelige Folk, men veed I, hvoraf det Hele kommer. Seer I:
								Djævelen, som gaaer om i Verden, veed, at Kjætterne nu engang
								tilhøre ham, og saa frister han dem aldrig; derfor kan de sagtens
								være skikkelige, sagtens undgaae Lasten; derimod en god catholsk
								Christen er et  Gudsbarn og Djævelen
								maa derfor her bruge sine Anfægtelser; han frister, og vi Svage
								bukke under! men en Kjætter, som sagt, fristes aldrig af Kjødet
								eller Djævelen!«Derimod kunde min Moder Intet svare, og sukkede dybt over den
								stakkels unge Mand; jeg begyndte at græde, thi jeg syntes, at det
								var dog en blodig Synd, at han skulde brændes evigt, han, som var
								saa god og som tegnede mig saa smukke Billeder.En tredie Person, der spillede en stor Rolle i mit Barndoms Liv, var
								Onkel Peppo, almindeligt kaldet:»onde
								Peppo«, eller ogsaa »Kongen paa den spanske Trappe«*, hvor han
								daglig havde sin Residents. Født med to visne Been, der laae
								korslagte under ham, havde han fra sin tidligste Barndom faaet en
								forunderlig Færdighed i at skyde sig frem paa Hænderne; disse stak
								han ind under en Rem, der holdt et løst Bræt, og ved Hjelp af dette
								kunde han næsten komme ligesaa hurtigt frem, som enhver Anden paa
								sunde, stærke Been. Daglig sad han, som sagt, paa den spanske
								Trappe, tiggede vel aldrig, men raabte med et sledsk Grin: »bon giorno!« til alle Forbigaaende, og det
								endog efter at Solen var nede. Min Moder holdt heller ikke meget af
								ham, ja skammede sig endog over Slægtskabet, men for min Skyld,
								sagde hun ofte til mig, holdt hun Venskab med ham. Han havde det paa
								Kistebunden, vi Andre skulde lede efter, og naar jeg holdt mig gode
								Venner med ham, var jeg den eneste, der kunde arve, gav han det ikke
								til Kirken. Han havde ogsaa, paa sin Maade, en Art Kjærlighed for
								mig, dog følte jeg mig aldrig ret glad i hans Nærhed. Engang havde
								jeg været Vidne til en Scene, som havde vakt min Frygt for ham,
								ligesom den characteriserer hans Hjertelag. - Paa et af de nederste
								Trin af Trappen sad en gammel Tigger og raslede med sin lille
								Blikbøsse, for at Folk skulde stikke en Bajoccho deri. Adskillige
								gik min Onkel forbi, uden at hans sledske Grinen eller Svingen med
								Hatten hjalp; ved sin Taushed udrettede den Blinde langt mere, de
								gave ham; Tre havde gjort det, nu kom den Fjerde og kastede en
								Skilling til ham. Længere kunde Peppo ikke
								holde det ud; jeg saae hvorledes han, som en Slange, bugtede sig ned
								af Trappen og slog den Blinde i Ansigtet, saa hantabte Penge og
								Stok.* Fra den spanske Plads gaaer en bred Steentrappe i Høide med de
								4-Etages Huse opad monte pincio til de der
								liggende Gader; denne Trappe er især Forsamlingsstedet for Roms
								Tiggere, og bærer Navn af den spanske Trappe efter Pladsen, den
								stoder til.»Din Tyv!« skreg min Onkel, »skal Du stjæle Pengene fra mig! Du som
								ikke engang er en ordentligt Krøbling! Kan ikke see! det er den hele
								Skavank han har; og saa tager han mig Brødet af Munden!«Mere hørte og saae jeg ikke, men løb forskrækket hjemad med den
								Fogliette Viin, jeg havde været ude at kjøbe. Paa de store Festdage
								maatte jeg altid med min Moder hjem, til ham at aflægge en Visit, vi
								havde da en eller anden Present med, enten store Druer eller syltede
								Guldæbler, der var hans største Slikkerie; jeg maatte da kysse ham
								paa Haanden, og sige Onkel; saa loe han saa underligt og gav mig en
								halv Bajok, men tilføiede den Formaning, at jeg skulde gjemme den
								for at see paa, ikke ødsle den til Kage, thi naar den var spiist,
								saa havde jeg slet intet, men beholdt jeg Skillingen, saa havde jeg
								altid noget!Der var saa sort og fælt, hvor han boede; i det ene Værelse var slet
								intet Vindue, og i det andet sad det høit oppe paa Muren med
								klinede, sønderbrudte Ruder. Meubler var der heller ingen af, uden
								en stor bred Kasse, han brugte til Seng, og to Bøtter, hvori han
								gjemte sine Klæder. Jeg græd altid, naar jeg skulde derhen, og vist
								er det ogsaa, at, ihvormeget min Moder talte for mig, at jeg skulde
								være ret kjærlig mod ham, brugte hun ham ogsaa til Bussemand, naar
								hun var vred paa mig; hun sagde da, at hun vilde sende mig til min
								nydelige Onkel, saa kunde jeg sidde at synge hos ham paa Trappen,
								dog gjøre noget Gavn og fortjene en Bajoccho. Jeg vidste nok, hun
								ikke meente det saa slemt; jeg var jo dog hendes Øiesteen.Paa Gjenboens Huus var der et Madonnabillede, som der altid brændte
								en Lampe foran. Hver Aften, naar det ringede til Ave Maria, laae jeg
								og Nabobørnene foran og sang for Gudsmoder og det smukke Jesusbarn,
								som de havde pyntet med Baand, Perler og Sølvhjerter. Ved det
								bevægelige Lampeskjær syntes det tidt for mig, som om hun og Barnet
								rørte sig og smilte til os; jeg sang med høi, klar Stemme, og man
								sagde, at jeg sang smukt. Engang blev en engelsk Familie staaende
								stille og lyttede til; og da vi reiste os, gav den fornemme Herre
								mig en Sølvskilling; »det var«, sagde min Moder, »for min deilige
								Stemme!« - Men hvor meget forstyrrede det mig ikke siden! jeg tænkte
								ikke længer ganske ene paa Madonna, naar jeg sang for hendes
								Billede, nei, om man hørte efter, hvor smukt jeg sang; i det jeg
								tænkte saaledes, følte jeg tillige en brændende Anger derover, var
								bange for, at hun skulde vredes paa mig, og bad da ret uskyldigt, at
								hun vilde see til mig stakkels Barn.Sangen om Aftenen var saaledes det eneste Foreningspunkt mellem mig
								og de andre Børn; jeg levede stille, ganske i min egen selvskabte
								Drømmeverden, kunde hele Timer ligge paa Ryggen med Ansigtet mod det
								aabne Vindue, og see paa den forunderlige, deilige blaa Luft,
								Italien eier, det sære Farvespil ved Solens Nedgang, naar Skyerne
								hang med et violfarvet Skjær paa den guldgule Grund Tidt ønskede
								jeg, at kunne flyve der langt ud over Qvirinalet og Husene til de
								store Pinier, der stode som sorte Skyggebilleder paa den ildrøde
								Horizont Et ganske modsat Syn havde jeg til den anden Side fra vort
								Værelse; der laae vor og Naboens Gaarde, hver kun et lille snevert
								Rum, indeklemt af de høie Huse og næsten tillukket foroven ved de
								store Træ-Altaner. Midt i hver Gaard var en muret Brønd, og Pladsen
								mellem disse og Husenes Vægge var ikke større, end at kun eet
								Menneske kunde gaae rundtom; ovenfra saae jeg saaledes egentligt kun
								ned i to dybe Brønde; de vare ganske overvoxede med det fine Grønne,
								vi kalde Venus Haar, dybest nede tabte det sig i et Mørke; det var,
								som kunde jeg see dybt ind i Jorden, hvor da min Phantasie skabte
								sig de sælsomste Billeder! imidlertid pyntede min Moder Vinduet med
								et stort Riis, for at jeg kunde see, hvilke Frugter der voxte mig
								her, om jeg faldt ud og druknede.Men jeg vil skride til en Begivenhed, der let kunde have gjort Ende
								paa hele mit Livs Eventyr, før der endnu kom nogen Forvikling deri.II. Besøget i Katakomberne. Jeg bliver Chordreng. Det
								nydelige Englebarn. ImprovisatorenVor Logerende, den unge Maler, tog mig stundom med paa sine smaa
								Vandringer ud af Porten; jeg forstyrrede ham ikke, medens han gjorde
								een eller anden Skizze, og naar han var færdig, morede han sig ved
								min Sladdren, da han nu forstod Sproget. Engang før havde jeg været
								med ham i curia hostilia, dybt inde i de
								mørke Huler, hvor i gamle Dage de vilde Dyr gjemtes til Legene, hvor
								uskyldige Fanger vare kastede for de glubende Hyæner og Løver. De
								mørke Gange, Munken, der førte os derind og bestandigt slog den røde
								Fakkel mod Muren, de dybe Steendamme, hvor Vandet stod klart som
								Speile, ja saa klart, at man maatte berøre det med Faklen, for at
								overtydes om, at det stod høit op til Randen, og ikke var et tomt
								Rum, som det ved sin Klarhed syntes; alt kildrede min Phantasie,
								Frygt følte jeg ikke, da jeg var uvidende om nogen Fare.»Komme vi ud i Hulerne?« spurgte jeg ham, da jeg for Enden af Gaden
								saae det Øverste af Colosseum.»Nei, til nogle langt større,« svarede han, »der skal Du faae noget
								at see! og Dig vil jeg tegne med, min egen raske Dreng!«Saa vandrede vi fort, altid fort mellem de
								hvide Mure, der indslutte Viinhaverne og de gamle Ruiner af Badene,
								til vi vare ude af Rom. Solen brændte hedt og Bønderne havde gjort
								sig Løvhytter af grønne Grene over deres Vogne, hvori de sov, mens
								Hestene, overladte til sig selv, gik i Fodgang og aade af
								Høeknippet, der til dette Brug var hængt paa deres ene Side. Endelig
								naaede vi til Egerias Grotte, inde i hvilken vi spiste vor Frokost
								og blandede Vinen med det friske Vand, der strømmer ud mellem
								Steenblokkene. Vægge og Bue, den hele Grotte var indvendig overvoxet
								med det fineste Grønt, som var det et Betræk, virket med Silke og
								Fløiel, og rundt om den store Indgang hang det tætte Epheu, friskt
								og fyldigt, som Viinløvet i Calabriens Dale. Nogle faa Skridt fra
								Grotten ligger, eller rettere laae, thi nu er der kun Rudera deraf,
								et lille ganske øde Huus,  bygget
								over een af Nedgangene til Katakomberne. Disse have i ældre Tider,
								som bekjendt, været Forbindelsesled mellem Rom og de omliggende
								Byer, men ere siden deels styrtede sammen, deels tilmurede, da de
								tjente Røvere og Smughandlere til Skjul. Nedgangen gjennem
								Gravhvælvingerne i St. Sebastians Kirken og her gjennem dette øde
								Huus, vare dengang de to eneste, man endnu havde, og jeg tør troe,
								at vi vare de sidste, som stege ned ad denne, thi kort efter vor
								Begivenhed blev den ogsaa tillukket, og kun den ene gjennem Kirken,
								under Ledsagelse af en Munk, blev aaben for den Fremmede.Dybt dernede, hulet gjennem den bløde Puzzolanjord, krydser den ene
								Gang den anden; deres Mængde, deres Lighed med hinanden kan forvirre
								selv den, der kjender Hovedretningerne. Jeg gjorde mig slet ingen
								Tanker om det Hele, og Maleren havde sikkret sig saaledes, at han
								ikke tog i Betænkning at føre mig lille Dreng med derned. Han tændte
								sit Lys og tog et med i Lommen, gjorde et Nøgle Traad fast ved
								Aabningen, hvor vi stege ned, og vor Vandring begyndte. Snart vare
								Gangene saa lave, at kun jeg kunde gaae opreist, snart hævede de sig
								i høie Buer, udvidedes i store Qvadrater, der hvor de overskares af
								andre. Vi kom gjennem Rotonden med det lille Steenalter i Midten,
								hvor de første Christne, forfulgte af Hedningerne, hemmeligt holdt
								deres Gudstjeneste. Federigo fortalte mig om
								de 14 Paver og de mange tusinde Martyrer, der laae begravne hernede.
								Vi holdt Lyset til de store Revner i Grav-Nischerne og saae de gule
								Knokler derinde*. Endnu gik vi nogle Skridt fremad, saa gjorde han
								Holdt, thi Traaden var ikke meget længer. Enden af den bandt han
								fast i sit Knaphul, stak Lyset ind mellem nogle Stene og begyndte nu
								at aftegne de dybe Gange; jeg sad tæt ved paa en Steen, han havde
								ladet mig folde Hænderne og see op i Veiret. Lyset var halvt
								udbrændt, men der laae et heelt ved Siden af, desuden havde han
								Svamp og Fyrtøi, for at kunne tænde igjen, om det pludseligt
								sluktes.Min Phantasie skabte tusinde forunderlige Gjenstande i de uendelige
								Gange, der aabnede sig, for kun at vise et uendeligt Mørke. Alt var
								ganske stille, kun de nedfaldende Vanddraaber gave en eensformig* Gravmælerne her ere uden al Prydelse; derimod finder man i den
								hellige Januarii Katakomber ved Neapel Helgenbilleder og
								Inscriptioner, men slet gjorte. Paa de Christnes Grave ere afbildede
								en Fisk, i hvis græske Navn:
								[x][x][x][x][x]
								ligge Begyndelsesbogstaverne til
								[x][x][x][x][x][x][x][x][x][x][x][x][x][x][x][x][x][x][x][x][x][x][x][x][x][x][x]:
								(Jesus Christus, Guds Søn, Frelser).Lyd. Medens jeg saaledes sad i mine egne Tanker, blev jeg pludselig
								forskrækket over min Ven Maleren, der gav et forunderligt Suk, og
								sprang omkring, men altid paa samme Plet. Hvert Øieblik bøiede han
								sig ned til Jorden, som han vilde gribe noget; nu tændte han det
								større Lys og søgte rundt om; da blev jeg bange over hans sære Væsen
								og reiste mig grædende op.»For Guds Skyld, bliv siddende Barn!« sagde han, »for Gud i Himlens
								Skyld!« og nu stirrede han igjen paa Jorden.»Jeg vil op!« skreg jeg, »jeg vil ikke være hernede!« Nu tog jeg ham
								i Haanden og vilde trække ham med.»Barn, Barn!« sagde han, »Du er en herlig Dreng! jeg skal give Dig
								Billeder og Kager; der har Du Skillinger!« og nu tog han sin Pung op
								af Lommen og gav mig Alt, hvad der var deri; men jeg følte, at hans
								Haand var iiskold og at han skjælvede; da blev jeg endnu mere urolig
								og raabte paa min Moder, men saa greb han mig heftigt i Skulderen,
								ruskede mig stærkt og sagde: »jeg prygler Dig, er Du ikke rolig!« nu
								slog han sit Lommetørklæde om min Arm og holdt mig fast, men bøiede
								sig i det samme ned og kyssede mig stærkt, kaldte mig sin kjære,
								lille Antonio og sagde: »Bed ogsaa Du til Madonna!«»Er Traaden borte?« spurgte jeg.»Vi finde den, vi finde den!« svarede han, og søgte atter. Imidlertid
								var det mindre Lys brændt ud, og alt som det større, ved den
								Bevægelse hvormed hap førte det, smeltede og brændte ham ned imod
								Ha'anden, desstørre blev hans Skræk. Det vilde ogsaa være umuligt,
								uden Traaden at finde tilbage igjen, ethvert Skridt kunde føre os
								dybere ind, hvor Ingen kunde frelse os.Efter forgjæves Søgen kastede han sig ned paa Jorden, tog mig om
								Halsen, og sukkede: »Du stakkels Barn!« da græd jeg stærkt; thi jeg
								følte, at jeg kom aldrig hjem. Han trykkede mig saa fast til sig,
								idet han laae paa Jorden, at min Haand gled ind under ham; jeg greb
								i Gruset, og havde Traaden mellem mine Fingre.»Her er den!« sagde jeg.Han greb min Haand, blev som vanvittig af Glæde, thi her hang
								virkeligt vort Liv i denne ene Traad. - Vi vare frelste.- O, hvor varmt skinnede ikke Solen, hvor blaa var ikke Himlen, hvor
								deiligt grønne Træer og Buske, da vi kom ud i den frie Luft! Den
								stakkels Federigo kyssede mig igjen, tog sit
								smukke Sølvuhr op af Lommen og sagde: »det skal Du have!« Jeg blev
								saa sjæleglad derover,  at jeg reent
								glemte alt, hvad der var skeet; men min Moder kunde ikke glemme det,
								da hun hørte det, og han fik aldrig mere Lov til at tage mig med
								sig. Fra-Martino sagde ogsaa, at det var ene
								for min Skyld, vi vare reddede, at det var mig, som Madonna havde
								rakt Traaden, mig, og ikke Kjetteren Federigo, at jeg var et godt,
								fromt Barn, og maatte aldrig glemme hendes Mildhed og Naade! Dette
								og nogle Bekjendteres spøgende Yttring, at jeg var født til
								Geistlig, da jeg slet ikke, paa min Moder nær, kunde lide
								Fruentimmerne, bestemte hende til, at jeg skulde være en Kirkens
								Tjener. Jeg veed ikke selv, men ethvert Fruentimmer havde mig noget
								Ubehageligt, og da jeg ret naivt udtalte det, blev jeg drillet af
								alle de Piger og Koner, der kom til min Moder. Alle vilde de kysse
								mig. Især var der en Bondepige Marijucce,
								som ved denne Spøg tidt bragte mig Taarer i Øinene. Hun var særdeles
								livlig og overgiven, levede af at være Model, og gik derfor altid i
								smukke brogede Klæder, med et stort hvidt Liin over Haaret. Tidt sad
								hun for Federigo, kom ogsaa til min Moder og
								fortalte mig da altid, at hun var min Brud og jeg hendes lille
								Brudgom, som maatte og skulde give hende et Kys; jeg vilde nu
								aldrig, men saa tvang hun mig med Magt. Da jeg engang, som hun
								sagde, græd ret barnagtigt, var et Pattebarn, skulde ogsaa patte
								ligesom de andre Smaa, flygtede jeg ud paa Trappen, men hun fik mig
								fat, holdt mig med sine Knæ og knugede mit Hoved, som jeg med Afsky
								vendte bort, meer og meer fast mod sit Bryst Jeg rev Sølvpilen af
								hendes Haar, der faldt tykt ned over mig og hendes blottede Skulder.
								Min Moder stod i Krogen, loe og opmuntrede Marijucce, medens Federigo, ganske ubemærket i sin Dør,
								malede den hele Gruppe.»Jeg vil ingen Kjæreste have, ingen Kone!« sagde jeg til min Moder:
								»jeg vil være Præst eller Capuciner ligesom Fra-Martino!«Den forunderlige Stilhed, jeg ofte hele Aftener var hensjunken i,
								ansaae ogsaa min Moder for Tegn paa min Bestemmelse for Kirken; jeg
								sad da og udtænkte, hvilke Slotte og Kirker jeg vilde bygge, naar
								jeg blev større og rig; hvorledes jeg da skulde kjøre, ligesom
								Cardinalerne, i røde Vogne med mange guldgalonerede Tjenere bag paa;
								eller ogsaa skabte jeg mig en ny Martyrhistorie, af de mange Fra-Martino havde fortalt mig; jeg blev
								naturligviis Helten i den og skulde ved Madonnas Hjelp aldrig føle
								Smerterne, der tilføiedes mig. Især havde jeg stor Lyst til at reise
								til Federigos Hjem, for at omvende dem der,
								at ogsaa de kunde faae Deel i Naaden.Hvorledes min Moder eller Fra-Martino have
								baaret dem ad, veed jeg ikke, men nok er det, en Morgenstund iførte
								min Moder mig den lilla Kjortel, gav mig den Flors-Særk oven over,
								som naaede til Knæerne og lod mig saa see mig selv i Speilet Jeg var
								nu Chordreng i Capucinerkirken, skulde bære et af de store
								Røgelsekar og synge med deroppe for Alteret Fra-Martino lærte mig det Altsammen. O, jeg var saa
								lykkelig derover! Snart blev jeg som hjemme i den lille, men
								hyggelige Klosterkirke, kjendte hvert Englehoved paa Altertavlerne,
								hver broget Snirkel paa Pillerne, kunde med lukkede Øine see den
								smukke St. Michel stride med den fæle Drage*, saaledes som Maleren
								har fremstillet den, og gjorde mig mange forunderlige Tanker, ved de
								paa Gulvet udhuggede Dødninghoveder, med de grønne Vedbendkrandse om
								Panderne.Allehelgenes Fest var jeg med nede i Dødning-Capellerne, hvor
								Fra-Martino havde ført mig ind, da jeg første Gang var med ham i
								Klosteret. Alle Munkene sang Sjælemesser, og jeg med to jevnaldrende
								Drenge svingede Røgelsekar foran det store Alter af Dødninghoveder.
								- Man havde sat Lys i de af Knokler gjorte Lysekroner,
								Munkeskeletterne havde faaet nye Blomsterkrandse om Panden, og en
								frisk Bouqvet i Haanden. - Mange Mennesker vare, som sædvanligt,
								strømmede til; de knælede, og Sangerne istemmede det høitidelige miserere. Længe saae jeg paa de hvidgule
								Dødninghoveder og Røgelsedampen, der l sælsomme Skikkelser bølgede
								mellem dem og mig; da begyndte Alt at bevæge sig for mine Øine, det
								var, som saae jeg det Hele gjennem en stærk Regnbue, det ringede for
								mine Øren, som tusinde Kirkeklokker jeg syntes at seile hen ad en
								Strøm, det var usigeligt deiligt - mere veed jeg ikke. Bevidstheden
								forlod mig, jeg var besvimet.Den tunge Luft af Menneskemassen og min ophidsede Phantasie bevirkede
								min Afmagt. Da jeg kom til mig selv igjen, laae jeg i Fra-Martino's Skjød, under Orangetræet i
								Klosterhaven.Min forvirrede Fortælling, om hvad jeg syntes at have seet,
								forklarede han og alle Brødrene som en Aabenbarelse; de salige
								Aander havde svævet mig forbi, men jeg havde ikke kunnet taale Synet
								af deres Glands og Herlighed.* Det berømte Malerie: St. Michel, Erkeengelen, ungdommelig skjøn
								og med store Vinger, sætter sin Fod og Spydet paa Djævelens Hoved.Dette gav da Anledning til, at jeg snart fik flere forunderlige
								Drømme, skabte ogsaa selv nogle, som jeg fortalte min Moder og hun
								atter meddeelte sine Venner, saa at jeg Dag for Dag gjaldt mere og
								mere for et Guds Barn.Imidlertid nærmede sig den lykkelige Juletid Pifferari, Hyrderne fra
								Bjergene kom ind i deres korte Kapper, med Baand om den spidse Hat,
								og forkyndte med Sækkepiben foran hvert Huus, hvor Madonnabilledet
								stod, at Frelseren skulde fødes. Jeg vaagnede hver Morgen ved disse
								eensformige melankolske Toner, og min første Beskjæftigelse var da
								strax, at læse over paa min Tale; thi jeg var imellem de udvalgte
								Børn, Piger og Drenge, der denne Gang, mellem Juul og Nytaar, skulde
								prædike foran Jesusbilledet i Kirken Araceli.Det var ikke blot mig, min Moder og Marijucce der glædede sig over,
								at jeg 9-Aars Dreng skulde holde Tale, men ogsaa Maleren Federigo, for hvem jeg, uden deres Vidende,
								gjorde Prøve oppe paa et Bord; et saadant var det, kun at der laae
								et Teppe over, som de satte os Børn op paa i Kirken, hvor vi da for
								den forsamlede Mængde maatte fremsige den udenad lærte Tale om
								Madonnas blodige Hjerte og Jesusbarnets Deilighed. Jeg kjendte ikke
								til Frygt, det var af Glæde, mit Hjerte bankede saa stærkt, da jeg
								stod frem og Alle saae paa mig. Jeg var den af Børnene, som gjorde
								meest Lykke, det syntes afgjort; men nu blev en lille Pige løftet
								op, hun var saa uendeligt flint bygget, havde dertil et ganske
								underligt forklaret Ansigt og en saa melodisk Stemme, at Alle
								udbrød, det var et lille Englebarn. Selv min Moder, der gjerne havde
								givet mig Prisen, sagde høit, at det var som en af Englene paa den
								store Altertavle. Det forunderligt mørke Øie, det kulsorte Haar, det
								barnlige og dog saa kloge Ansigt, de deilige smaa Hænder! nei, det
								syntes jeg ogsaa min Moder talte for meget om, skjøndt hun sagde,
								jeg ogsaa havde været en Guds Engel! - Man har en Sang om
								Nattergalen, der som Unge sad i Reden, og hakkede paa Rosenhækkens
								grønne Blad, saae ikke Knoppen, der begyndte at forme sig; - og
								Maaneder efter, da Rosen udfoldede sig, sang han kun om den,
								flagrede ind i Tornene og forblødte. Den er ofte faldet mig som
								Ældre ind, men i Kirken Araceli, da kjendte
								jeg den ikke, hverken mine Øren eller mit Hjerte kjendte den!Hjemme maatte jeg for min Moder, Marijucce og
								flere Veninder gjentage den holdte Tale, og det smigrede ikke lidet
								min Forfængelighed; men de tabte imidlertid tidligere Interessen for
								at høre den,  end jeg for at gjentage
								den; for nu at holde mit Publicum i Aande, fandt jeg paa selv at
								skabe en ny Tale; dog denne var mere en Skildring af Festen i
								Kirken, end egentlig en Juletale. Federigo
								var den Første, som hørte den, og skjøndt han loe, smigrede det mig
								dog, at han sagde, min Tale var i alle Maader lige saa god, som den,
								Fra-Martino havde lært mig, og at der stak en Poet i mig. Dette
								sidste grundede jeg meget over, da jeg ikke forstod det, dog tænkte
								jeg mig derved en god Engel, der boede i mig, maaskee ham, der viste
								mig de smukke Drømme og al den Deilighed, naar jeg sov. Først hen i
								Sommeren bragte et Tilfælde mig til at faae et klarere Begreb om en
								Poet, og vakte nye Ideer i min egen Sjæleverden.Det var meget sjeldent min Moder gik udenfor det Qvarteer, hvor vi
								boede; derfor syntes det mig en heel Fest, da hun en Eftermiddag
								sagde, vi skulde gaae, at besøge en Veninde i Tmstevere*. Jeg fik
								Søndagsklæderne paa, og den brogede Silkeklud, som jeg da pleiede at
								bære istedetfor Vest, blev med Knappenaale hæftet mig over Brystet
								under den lille Trøie, en stor Sløife paa Tørklædet og en broderet
								Kasket; jeg var ganske nydelig!Da vi efter Besøget igjen vendte hjemad, var det alt noget sildigt,
								men deiligt Maaneskin, Luften frisk og blaa, Cypresserne og Pinierne
								stode med forunderlige skarpe Conturer paa de nærliggende Høie. Det
								var een af disse Aftener, hvoraf man i sit Liv har enkelte, der,
								uden just at udmærke sig ved nogen stor Livsbegivenhed, dog i hele
								sit Farvespil aftrykker sig paa Psychevingen. Naar jeg siden efter
								tænker tilbage paa Tiberfloden, seer jeg stedse Billedet af den paa
								hiin Aften; det tykke, gule Vand, som Maanen skinnede paa, de sorte
								Muurpiller af den gamle ødelagte Bro, der med stærke Skygger ragede
								op af Strømmen, hvor det store Møllehjul brusede, selv de lystige
								Piger, der med Tambourinen hoppede forbi og dandsede Saltarello**. I
								Gaderne ved Santa Maria della Rotonda var
								Alt endnu i Bevægelse;* Den Deel af Rom, som ligger paa høire Side af Tiberen.** En romersk Folkedands til en meget eensformig Melodie. Den
								dandses af Een eller To, dog uden at disse komme i Berorelse med
								hinanden; som oftest er det to Mænd, eller to Qvinder, der med raske
								hoppende Trin og stigende Hurtighed bevæge sig i en Halvcirkel.
								Armene ere i lige saa stor Bevægelse, som Benene, og forandre
								uafladelig Stilling med den naturlige Ynde, som er Romerfolket egen.
								Fruentimmerne pleie i Dandsen at løfte Skjortet lidet eller selv at
								slaae Takten paa Tambourin, som ellers en Tredie udenfor angiver ved
								den eensformige Trommen, hvis Afvexling ene bestaaer i den storre
								eller mindre Hurtighed, hvormed Slagene følge paa hinanden.Slagtere og Frugtkoner sad bag deres Borde, hvor Varerne laae mellem
								Laurbærguirlander og Lysene brændte i den frie Luft; Ilden blussede
								under Castaniegryderne, og Samtalen gik med Raaben og Støien, saa at
								en Fremmed, der ei forstod Ordene, skulde troe, at det var Klammeri
								paa Liv og Død En gammel Veninde, min Moder traf i Fiskehandlersken,
								trak Tiden ud for os, saa de begyndte at slukke Lysene, før vi kom
								paa Vandring, og da min Moder fulgte Veninden til hendes Dør, blev
								det alt dødstille i Gadepie, selv i corso,
								men da vi bøiede om over Pladsen di Trevi,
								hvor den prægtige Cascade er, klang det os atter lystigt imøde.Maaneskinnet faldt just paa det gamle Palais, hvor Vandet strømmer ud
								mellem Fodstykkets Klippeblokke, der synes løst kastede mellem
								hverandre. Neptuns tunge Steenkappe flagrede i Vinden, i det han
								saae ud over den store Cascade, paa hvis Sider de blæsende Tritoner
								styre Havhestene. Under dem udbreder sig det store Basin, og paa
								Trappetrinene rundt om dette laae en Flok Bønder og strakte sig i
								Maaneskinnet Store overskaarne Meloner, som den røde Saft væltede ud
								af, laae ved Siden af dem. En lille fiirskaaren Karl, hvis hele
								Dragt var Skjorten og de korte Lærredsbuxer, der om Knæerne hang
								opknappede og løse, sad med en Guitar og greb lystigt i Strengene.
								Nu sang han et Vers, nu spillede han, og alle Bønderne klappede i
								Hænderne. Min Moder blev staaende, og nu hørte jeg en Vise, der
								ganske forunderligt greb mig, thi det var ikke en Vise, som andre,
								nei, han sang for os, hvad vi saae og hørte! vi vare selv med i
								Visen, og det paa Vers og med Melodie; han sang: hvor deiligt man
								kunde sove med en Steen under Hovedet og den blaa Himmel til
								Overdyne, medens her de to Pifferari blæste Sækkepibe, og nu pegede
								han paa Tritonerne, der stødte i deres Horn; hvorledes det hele
								Compagnie af Bønder, der her lod Melonen bløde, vilde drikke
								Kjærestens Skaal, som nu sov, men i Drømme saae Peterskuppelen og
								Kjæresten, der gik i Pavens By! »Den Skaal ville vi drikke og alle
								Pigernes Skaal, hvis Piil endnu ikke har aabnet Haanden*! Ja«,
								tilføiede han, og kneb min Moder i Siden, »Mutters med, og
								Kjærestens, som Drengen faaer, før det sorte Duun voxer ham om
								Munden!« Bravo! sagde min Moder, og alle Bønderne klappede og brølte
								med: »Bravo, Giacomo! Bravo!«* Pilen, Landsby-Fruentimmerne bære i Haaret, har hos Pigerne en
								knøttet Haand, hos de Forlovede og Gifte en aaben.Paa Trinene af den lille Kirke til Høire opdagede vi imidlertid en
								Bekjendt, vor Federigo, der med Blyanten
								stod og optog det hele lystige Maaneskinsstykke. Da vi gik hjem,
								spøgte han og min Moder over den raske Improvisator, saaledes hørte
								jeg de kaldte Bonden, der havde sjunget saa moersomt.»Antonio,« sagde Federigo til mig, »Du skulde have improviseret
								igjen, Du er jo ogsaa en lille Poet! Du maa lære at sætte Dine Taler
								i Vers!«Nu forstod jeg da, hvad en Poet maatte være, altsaa En, der kunde
								synge smukt, hvad han følte og saae. Det var moersomt og maatte jo,
								tænkte jeg, være let, havde jeg kun en Cithar.Det første Æmne for min Sang blev hverken meer eller mindre end
								Spekhøkerens Boutik lige over for, hvor vi boede. Tidligt havde min
								Phantasie svævet mellem de forunderlige Sammensætninger af hans
								Varer, der selv tiltrak sig den Fremmedes Blik Mellem smukke
								Laurbærguirlander hang de hvide Bøffeloste, som store Strudsæg;
								Lysene, omvundne med Guldpapiir, dannede Orgeler, og Pølserne vare
								opreiste som Colonner, der bare en Parmesanost, skinnende, som det
								guldgule Rav. Naar nu om Aftenen det Hele var oplyst og den røde
								Glaslampe brændte for Madonnabilledet paa Væggen mellem Pølser og
								Presciutto*, syntes jeg at see ind i en heel Trylleverden. Katten
								paa Disken og den unge Capuciner, der altid handlede saa længe med
								Signora, kom ogsaa ind i mit Digt, som jeg saaofte i Tankerne gik
								igjennem, at jeg sikkert og tydeligt kunde fremsige det for Federigo, og som, da det vandt hans Bifald,
								snart udbredte sig over hele Huset, og selv til Spekhøkerens
								Signora, der loe og slog Hænderne sammen, idet hun kaldte det et
								mirakuløst Digt, en: divina comedia di
								Dante!Nu blev da ogsaa Alting besjunget! jeg levede saa ganske i Phantasier
								og Drømme, i Kirken, naar jeg svingede Røgelsekarret til Munkenes
								Sang, paa Gaderne mellem de rullende Vogne og skrigende Kræmmere,
								som i min lille Seng under Madonnabilledet og Vievandskarret. Hele
								Timer kunde jeg i Vinterskumringen sidde udenfor vort Huus og stirre
								ind i det store Blus paa Gaden, hvor Smeddene glødede deres Jern og
								Bønderne opvarmede sig; jeg saae i den røde Ild en Verden,
								flammende, som min egen Phantasies. Jeg jublede* Skinke.af Glæde, naar om Vinteren Sneen fra Bjergene jog saa stærk en Kulde
								ned til os, at der hang listappe paa Steentritonen ude paa Pladsen,
								Skade, at det skete saa sjeldent. Da vare ogsaa Bønderne glade, naar
								de saae dette, som var dem Tegn paa et frugtbart Aar, de toge
								hverandre i Hænderne og dandsede i store uldne Peltse rundt om
								Tritonen, mens Regnbuen spillede paa den høie Vandstraale.Men jeg dvæler for længe ved de enkelte Barndoms-Erindringer, der for
								Fremmede ikke kunne have den dybe Betydning, det forunderlige
								Gribende, som for mig. Ved at gjentage dem, ved at dvæle ved
								Enkelthederne, synes jeg atter at gjenleve det Hele.- Min Barndom Hjertet var for mine Drømme, Et Tonehav, hvor
								Billedbaade svømme!Jeg vil skride til den Begivenhed, der satte det største Tjørnegjerde
								mellem mig og Hjemmets Paradiis, førte mig ud mellem Fremmede, og
								skabte Spiren til min hele Fremtid.II Blomsterfesten i Genzano. Det var i Junimaaned, Dagen nærmede sig til den berømte Blomsterfest,
								der aarlig høitideligholdes i Genzano*. Min
								Moder og Marijucce havde der en fælleds
								Veninde, som med sin Mand holdt Osterie og Kjøkken**. De havde alt i
								flere Aar besluttet at tage ud til denne Fest, men altid var der
								indtruffet Forhindringer; denne Gang blev det sat igjennem. Dagen
								før Blomsterfesten skulde vi afsted, da det var en lang Vei; af
								Glæde sov jeg ikke hele Natten forud.Solen var endnu ikke oppe, da Veturinen holdt for Døren, og vi
								rullede afsted. Aldrig før havde jeg været ude mellem Bjergene.
								Forventning og Glæde over den vidtomtalte Fest satte min hele Sjæl i
								Bevægelse. - Kunde jeg som Ældre see Naturen og Livet rundt om med
								samme levende Føjelse som da, og i Ord udtale det, maatte det blive
								et udødeligt Digt.Den store Stilhed i Gaderne, den jernbeslaaede Stadsport, den
								milevidt udstrakte Campagne med de eensomme Gravsteder, den tætte
								Morgentaage, der skjulte Foden af de fjerne Bjerge; Alt syntes mig
								hemmelighedsfulde Tilberedelser til den Herlighed, jeg skulde faae
								at see. - Selv de ved Veien opreiste Trækors med de hvide Røverbeen
								paa, der sagde os, at her var en Uskyldig dræbt og Gjerningsmanden
								straffet, havde noget kildrende sødt for mig. Først forsøgte jeg
								paa, at tælle de uendelig mange murede Buer, der lede Vandet fra
								Bjergene til Rom; men det blev jeg træt af; saa plagede jeg de Andre
								med tusinde Spørgsmaal om de store Blus, som Hyrderne havde tændt
								rundt om de sammenstyrtede Grav-Monumenter, og vilde have nøie
								Forklaring om de store Faarehjorder, som de vandrende Drivere holdt
								samlede paa een Plet, ved at have spændt et Fiskenæt, som et Gjærde,
								rundt om hele Hjorden.Fra Albano skulde vi gaae til Fods den korte
								smukke Vei over Ariccia; * En lille By paa Albanerbjergene, tæt ved Landeveien mellem Rom
								og Sumpene.** »Osteria e cucina«, det sædvanlige Skildt for mindre Herberger
								og Spiseqvarteer i Italien. Receda og Gyldenlak voxte vildt ved Veien, de tætte, saftige
								Olietræer skyggede saa deiligt;jeg kunde øine Havet, og paa
								Bjergskrænten ved Veien, hvor Korset staaer, hoppede lystige Piger
								os dandsende forbi, loe og spøgte, men glemte dog ikke fromt at
								kysse det hellige Kors. Den høie Kirkekuppel i Ariccia troede jeg var Peterskirkens, som Englene havde
								hængt herude i den blaa Luft mellem de mørke Olietræer. Inde paa
								Gaden havde Folk flokket sig om en Bjørn, der dandsede paa
								Bagbenene, medens Bonden, der holdt den i Snoren, blæste paa
								Sækkepibe, den selvsamme Melodie, han ved Juletid, som Pifferaro,
								havde blæst for Madonna. En deilig Abekat i Soldater-Uniform og som
								han kaldte: Korporalen, slog Kaalbøtter paa Bjørnens Hoved og Ryg.
								Jeg havde gjerne blevet her, istedetfor at gaae til Genzano! Blomsterfesten var jo ogsaa først
								imorgen; men min Moder skyndte, for vi skulde hjælpe Veninden, Angeline, med at flætte Krandse og
								Blomstertepper. Den korte Vei var snart tilbagelagt og Angelines Huus opspurgt; det laae paa den
								Kant af Genzano, som vender mod Nemisøen;
								det var et smukt Huus; ud af Muren sprang et Kildevæld ned i
								Steenbasinet, hvor Æslerne trængte sig om for at drikke.Vi traadte ind i Osteriet: der var en Summen og Brummen! Maden kogte
								og brasede paa Skorstenen. En Vrimmel af Bønder og Byfolk sad ved de
								lange Træborde, drak deres Viin og spiste deres Presciutto. Deilige Roser stode i den blaae Krukke foran
								Madonnabilledet, hvor Lampen ikke ret vilde brænde, fordi Røgen trak
								derhen. Katten løb over Ostene, der laae paa Hylden, og vi vare nær
								faldet over Hønsene, som hoppede om paa Gulvet. Angeline tog meget fornøiet mod os, og vi kom op af den
								steile Trappe tæt ved Skorstenen, hvor vi fik vort eget Kammer, og
								kongelige Retter, efter mine Begreber; alt var prægtigt, selv
								Foglietten med Viin var pyntet ud; der sad som Prop i Flasken en
								udsprunget Rose. De kyssedes alle tre, jeg fik ogsaa et Kys, og
								maatte tage det enten jeg vilde eller ei. Angeline sagde, jeg var saa pæn, og min Moder klappede mig
								paa Kinden med den ene Haand, medens hun med den anden pyntede paa
								mig, trak Trøien, der var mig for kort, snart ned over Hænderne,
								snart igjen op om Hals og Bryst, saaledes som den skulde sidde.Efter Bordet ventede os alt en heel Fest, vi skulde ud at plukke
								Blomster og Grønt til Krandse. Gjennem en lav Dør kom vi nu ud i
								Haven; denne var kun nogle Alen i Omfang og udgjorde, saa at sige,
									 kun een eneste Løvhytte. Det
								tynde Rækværk foran var forstærket ved de brede, faste Blade af
								Aloen, der her groede vildt og dannede et naturligt Gjærde. Søen
								laae blikstille dybt i det store runde Krater, fra hvilket engang
								Ilden havde sprudlet mod Skyen. Vi gik ned af den amphitheatralske
								Bjergside, gjennem de store Vignier og den tætte Platanskov, hvor
								Rankerne snoede sig op mellem Trægrenene. Oven paa den anden Skrænt
								laae Byen Nemi og speilede sig ned i den
								blaa Sø. Medens vi gik bandt vi Krandse; den mørke Oliegreen og det
								friske Viinblad blev slynget mellem de vilde Gyldenlakker. Snart var
								den blaa dybtliggende Sø og den klare Himmel over os skjult af de
								tætte Grene og Viinløvet, snart tittede de frem, som udgjorde begge
								eet eneste uendeligt Blaa. Alt var mig nyt og herligt; min Sjæl
								bævede af en stille Lyksalighed Jeg har endnu Øieblikke, hvori
								Erindringen hæver hine Følelser frem igjen, som smukke Mosaikstykker
								af en sjunken Stad.Solen brændte saa hedt, og først nede ved Søen selv, hvor Platanerne,
								med urgamle Stammer voxte ud i Vandet og dykkede de med Viinløv
								omsnoede Grene ned i Vandspeilet, fandt vi det kjøligt til at
								fortsætte Arbeidet; smukke Vandplanter nikkede, som om de drømte,
								under den tætte Skygge; de kom med i Krandsen. Snart naaede ikke
								Solstraalerne mere ned til Søen, men spillede kun paa Tagene i Nemi og Genzano,
								Dunkelheden udbredte sig alt hvor vi sad; jeg havde fjernet mig fra
								de Andre, men kun nogle Skridt, da min Moder var bange for, at jeg
								skulde falde i Søen, der var dyb og Skrænten brat. Ved de faa
								Steenlevninger af det gamle Dianatempel laae et omhugget Figentræ,
								som Vedbenden alt begyndte at binde fast igjen til Jorden; jeg var
								krøbet op paa dette, flættede ogsaa en Krands og sang af en
								Canzonette!»-Ah rossi, rossi fiori,Un mazzo di violi!Un gelsomin d'amore -«da jeg pludselig blev afbrudt ved en sælsom hvislende Stemme: »-Per dar al mio bene!«Pludseligt stod der en høi gammelagtig Kone af en forunderlig rank
								Holdning, og i den Dragt Bønderkonerne i Frascati sædvanligt bære. Det lange hvide Slør, som hang fra
								Hovedet ned over Skulderen, bidrog til at vise Ansigt og Hals endnu
								mere mulatfarvede, end de maaskee vare; Rynke laae ved Rynke, saa
								den hele Hud lignede et sammenskrumpet Næt; de sorte Øiestene syntes
								at udfylde Øiehulerne. Hun loe og saae derpaa øieblikkeligt stift og
								alvorligt paa mig, som var hun en Mumie, man havde stillet op under
								Træerne.»Rosmarinernes Blomster,« sagde hun, »blive smukkere i dine Hænder!
								Du har en Lykke-Stjerne i Øiet!«Jeg saae forundret paa hende, i det jeg trykkede Krandsen, jeg bandt
								paa, op mod mine Læber. »Der sidder Gift i de smukke Laurbærblade!*
								Bind din Krands, men smag ikke paa Bladene!«»Ha! kloge Fulvia fra Frascati!« udbrød Angeline, der traadte frem af Hækken. »Binder Du ogsaa Krandse
								til Festen imorgen, eller« sagde hun med mere dæmpet Stemme, »binder
								Du andre Urtekoste, mens Solen gaaer ned i Campagnen.«»Et klogt Øie!« vedblev Fulvia og saae
								uforandret paa mig, »Solen gik igjennem Tyren, da han fødtes, og der
								hænger Guld og Ære paa Tyrens Horn!«»Ja,« sagde min Moder, der kom til med Marijucce, »naar han faaer den sorte Kjole og den brede Hat,
								kommer det an paa, om han skal svinge Røgelse eller gaae gjennem
								Tornebuske!«At hun herved sigtede til, at jeg skulde i den geistlige Stand,
								syntes Sybillen at opfatte, dog laae der en ganske anden Betydning i
								hendes Ord, end den, vi da maatte tænke os.»Den brede Hat,« sagde hun, »vil ikke skygge hans Pande, naar han
								staaer for Folket, naar hans Taler lyde som Musik, høiere end
								Nonnernes Sang bag Gitteret og stærkere end Tordenen i
								Albanerbjergene! Lykkens Stol er høiere, end monte cave, hvor dog Skyen ligger paa Bjerget mellem
								Faarehjorderne!«»O Gud!« sukkede min Moder og rystede lidt vantro, skjøndt hun gjerne
								gad høre den glimrende Spaadom. »Han er et fattigt Barn, Madonna
								veed, hvorledes det vil gaae ham! Lykkevognen er høiere, end* Prunus Laurocerasus, der voxer meget
								villig her mellem Bjergene.Albanerbondens Vogn og Hjulet gaaer rundt, hvor skal et fattigt Barn
								komme derop!«»Har Du seet, hvorledes de to store Hjul paa Bondens Vogn dreie sig?
								Den nederste Sparre bliver øverst og gaaer saa ned igjen; ved Jorden
								sætter Bonden sin Fod ind paa den, og Hjulet, som dreier, maa løfte
								ham op, men tidt staaer der en Steen paa Veien, og saa kan det gaae
								som en Dands paa Torvet*.«»Og kan jeg ikke komme med paa Lykkevognen?« sagde min Moder, halvt
								spøgende, men udstødte i det samme et Skrig, thi en uhyre Rovfugl
								slog ned tæt ved i Søen, saa Vandet i samme Nu stænkede os i
								Ansigtet ved den Kraft, hvormed den slog det rolige Vandspeil med
								sine store Vinger. Høit fra Luften havde den med sit skarpe Blik
								opdaget en stor Fisk, der stod ubevægelig, som et Rør, tæt ved
								Vandfladen; med Pilens Flugt greb den sit Bytte, borede de skarpe
								Kløer ind i Fiskens Ryg og vilde nu atter hæve sig, men Fisken, som
								vi kunde see paa det pidskede Vand, var af en særdeles Størrelse og
								næsten af lige Kræfter med sin Fjende; den søgte derfor at drage ham
								ned med sig. Fuglens Kløer sad for fast inde i Fiskens Ryg, til at
								den kunde slippe sit Bytte, og nu begyndte der en Kamp mellem dem,
								hvorved den blikstille Sø zittrede i store Buer. Snart saae man den
								glindsende Ryg af Fisken, snart slog Fuglen de brede Vinger mod
								Vandet og syntes at bukke under. Nogle Minuter varede Kampen. Begge
								Vingerne laae et Øieblik stille, udbredte paa Vandet, som hvilede de
								sig, med eet sloge de høit sammen, man hørte et Knæk, den ene Vinge
								sank ned, medens den anden pidskede Vandet til Skum og derpaa
								forsvandt. Fisken skjød ned til Bunden med sin Fjende, hvor de
								begge, Øieblikke efter, maatte døe.Tause havde vi Alle seet paa denne Scene; da min Moder atter vendte
								sig til de Andre, var Sybillen borte. Dette, tillige med den lille
								Begivenhed, der, som man vil see, mange Aar efter virkede ind paa
								min Skjæbne, og saaledes dobbelt prægede sig i min Erindring,
								bevirkede, at vi Alle meget hurtigt og temmelig tause skyndte os
								hjemad Mørket syntes at strømme ud af de tætte Træers Blade, de
								ildrøde Aftenskyer skinnede tilbage fra Vandspeilet, Møllehjulet
								bruste med eensformige Toner, Alt syntes at have noget dæmonisk ved
								sig. Medens* Bønderne stige op paa deres høie Vogne, ved at sætte Foden ind
								paa Sparren, idet Hjulet dreier den opad.vi gik, hvidskede Angeline sælsomme Ting, hun
								havde hørt forudsige af den Gamle, der forstod at koge Gift og
								Elskovsdrikke, og nu fortalte hun om den stakkels Therese i Olevano, der Dag for Dag
								svandt hen af Sorg og Længsel efter den flinke Gjuseppe, som var draget paa Vandring Nord paa, over
								Bjergene; hvorledes den Gamle da havde kogt Urter i en Kobberkonka
								og ladet den flere Dage syde over Gløderne, til Gjuseppe ogsaa blev grebet af Længsel og maatte Nat og
								Dag, uden Rast og Hvile, skynde sig tilbage hvor Konkaen kogte med
								hellige Urter og hans og Thereses Haarlok.
								Jeg læste sagte mit Av e Maria, og var ikke
								rolig, før vi kom under Tag igjen hos Angeline.De fire Væger blev tændte i Messinglampen, een af vore Krandse hængt
								omkring den og en Ret Mongana al pomidoro
								sat for os tilligemed Foglietten fuld af Viin. Bønderne nede i Stuen
								drak og improviserede; det var en Art Duet mellem to, og den hele
								Forsamling stemmede i Chor der til, men da jeg sang med de andre
								Børn foran Madonnabilledet, der hang tæt ved den store Skorsteen,
								hvor Ilden brændte, lyttede de Alle til og roste min smukke Stemme,
								saa jeg glemte den mørke Skov udenfor, og den gamle Fulvia, der havde spaaet min Skjæbne. Gjerne
								havde jeg nu begyndt at improvisere omkap med Bønderne, men min
								Moder stækkede min Forfængelighed og Villie, idet hun spurgte mig,
								om jeg fandt det passende, jeg, som i Kirken svingede Røgelsekarret
								og maaskee engang skulde tale Guds Ord til Folket, vilde gjøre mig
								til Nar; at det endnu ikke var Carnevalstid og at hun ikke tillod
								det. Men da vi ud paa Aftenen kom i vort Sovekammer og jeg steg op i
								den brede Seng, trykkede hun mig kjærligt til sit Hjerte, kaldte mig
								sin Trøst og Glæde, og lod mig, da Hovedpuden var saa lav, hvile mit
								Hoved paa hendes Arm, hvor jeg drømte til Solen skinnede ind af
								Vinduet og hun vakte mig til den deilige Blomsterfest.Hvorledes udtaler jeg det første Skue af Gaden, det brogede Billede,
								saaledes, som jeg da opfattede det. - Den hele lange Gade, der hæver
								sig i en sagte Skraaning, var overdynget med Blomster, Underlaget
								var blaat; det saae ud, som havde man plyndret alle Marker, alle
								Haver, for at faae af samme Farve Blomster nok til den hele Gade;
								over disse laae, som lange Striber, store grønne Blade med Rose ved
								Rose; i Afstand derfra, en lignende Stribe, og imellem disse var
								overdynget med mørkerøde Blomster, saa at en stor Bort saaledes
								dannedes  om det hele Teppe. Midten
								af dette forestillede Stjerner og Sole, som man havde gjort ved at
								øse en Mængde gule Blomster gjennem stjernedannede og runde Former;
								mere Flid havde Navnetrækkene kostet, her var Blomst lagt ved
								Blomst, Blad ved Blad Det hele var et levende Blomstertæppe, et
								Mosaik-Gulv, rigere paa Farvepragt end, Pompei kan opvise det. - Ingen Vind rørte sig, Blomsterne laae
								faste, som var det tunge, fasttrykte Ædelstene. - Fra alle Vinduer
								hang store Tepper ned over Muren, alle virkede af Blade og Blomster,
								der dannede hellige Billeder. - Her ledte Joseph Æselet, der bar Madonna med Barnet; Roser dannede
								Ansigt, Fødder og Arme, Levkoier og blaa Anemoner hendes flagrende
								Kjortel, og Kronen var hvide Stjerneblomster* hentede fra Nemisøen.
									Sanct Michael kjæmpede med Dragen, den
								hellige Rosalia strøede Roser ned paa den
								sortblaa Verdenskugle; overalt hvor jeg saae, fortalte Blomsterne
								mig bibelske Legender og alle Mennesker, rundt om, vare glade, som
								jeg. Paa Altanerne stode festligt klædte de rige Fremmede fra hiin
								Side Bjergene, og langs med Husene bevægede sig den store
								Menneskevrimmel, nok saa pyntet, hver Enkelt efter sin Egns Mode. -
								Ved Steenbasinet, om det store Vandspring, hvor Gaden dreier, havde
								min Moder taget Pladsjeg stod foran Satyrhovedet, der seer ud fra
								Vandet.Solen brændte varmt, alle Klokkerne klang over os og Toget bevægede
								sig hen over det deilige Blomstergulv; den skjønne Musik og Sang
								bebudede dets Komme; Chordrengene svingede Røgelsekar foran
								Monstransen, Omegnens skjønneste Piger fulgte efter med
								Blomsterkrandse, og fattige Børn, med Vinger paa de nøgne Skuldre,
								ventede med Englehymner ved det store Høialter, Toget, der nærmede
								sig. De unge Karle havde flagrende Baand om den spidse Hat, hvorpaa
								Mariabilledet var hæftet, Sølv- og Guld-Ringe hang i en Kjæde om
								Halsen, og smukke brogede Skiærf stak herligt af til den sorte
								Fløiels Trøie. Pigerne fra Albano og Frascati kom med tynde Slør ziirligt over
								den sorte Haarflætning med Sølvpilen i; de fra Velletri bare derimod Krandse om Haaret og det brogede
								Halsklæde hæftet ned til Kjortelen, saa at de smukke Skuldre og det
								runde Bryst kom til Syne. Fra Abruzzerne,
								fra Sumpene, fra enhver nærliggende Egn kom
								de Alle i deres egentlige Nationaldragt og gav saaledes det meest
								brogede Skue. Kardinalen i sin Sølvmors-Kaabe skred frem* Nymphæa alba.under den blomstersmykkede Baldakin, Munke af de forskjellige Ordener
								fulgte, og alle bare de brændende Voxkjerter. Da Toget var ude af
								Kirken strømmede Mængden efter; vi bleve revne med; min Moder holdt
								mig fast om Skuldrene, for at jeg ei skulde slippe fra hende. Der
								gik jeg nu nede, indeklemt mellem Vrimmelen; alt hvad jeg kunde see,
								var alene den blaa Himmel over mig. Med Eet hørte man rundt om et
								heftigt Skrig, der trykkedes fra alle Sider: et Par løbske Heste var
								det; mere hørte jeg ikke, men blev revet til Jorden, det blev sort
								for mine Øine og det var, som et Vandfald bruste hen over mig.O, Guds Moder, hvilken Jammer! jeg føler endnu en sælsom Skjælven,
								naar jeg tænker tilbage derpaa. Da jeg kom til mig selv, laae jeg
								med Hovedet i Marijucces Skjød, hun skreg og
								jamrede; ved Siden laae min Moder udstrakt og rundt om var en snever
								Kreds af de fremmede Mennesker; de sky Heste havde kjørt over os,
								Hjulet var gaaet over min Moders Bryst, Blodet strømmede hende udaf
								Munden, hun var død!Jeg saae, de trykkede de brustne Øine til, og foldede de livløse
								Hænder, som nyligt saa kjærligt havde skjærmet om mig. Munkene
								bragte hende ind i Klosteret, og da jeg var uden al Skade, kun min
								ene Haand skuret lidt, tog Marijucce mig med
								tilbage til Osteriet, hvor jeg igaar havde været saa glad, bundet
								Krandse og sovet i min Moders Arme. - Jeg var ret inderlig bedrøvet,
								skjøndt jeg ikke begreb, hvor ganske forladt jeg var. De gave mig
								Legetøi, Frugt og Kager, lovede mig, at jeg imorgen skulde see min
								Moder og at hun var hos Madonna, hvor der altid var hellig
								Blomsterfest og Glæde, men deres øvrige Tale undgik mig heller ikke;
								jeg hørte, hvor de hviskede om den hæslige Rovfugl igaar, om Fulvia og en Drøm min Moder havde havt; nu
								hun var død, havde de Alle forud anet Ulykken.De løbske Heste vare imidlertid standsede tæt udenfor Byen, i det de
								tørnede mod et Træ; en fornem Herre paa nogle og fyrgetyve Aar,
								halvdød af Skræk, havde man hjulpet ud af Vognen; de sagde, han var
								af den borghesiske Familie, eiede en Villa mellem Albano og Frascati og var bekjendt
								ved sin sælsomme Lyst til at samle alskens Planter og Blomster; ja,
								i de hemmelige Kunster skulde han være viis, som den kloge Fulvia. En Tjener i rigt Livree bragte en
								Pung med 20 Scudi fra ham til det moderløse Barn.Næste Aften, før det ringede til Ave Maria,
								førte de mig hen i Klosteret,  for at
								see min Moder sidste Gang; hun laae i den snævre Fjellekiste,
								festligt klædt, som igaar til Blomsterfesten; jeg kyssede de foldede
								Hænder, og Qvinderne græd med mig.Ved Døren stode alt Liigbærerne og Følget, formummede i deres hvide
								Kitler med Hætten ned over Ansigtet. De løftede Baaren op paa deres
								Skuldre, Capucinerne tændte deres Voxkjærter og istemte Sangen for
								de Døde. Marijucce gik tætved Liget med mig;
								den ildrøde Aftenhimmel skinnede paa min Moders Ansigt, hun saae ud,
								som om hun levede. De andre Børn fra Byen løbe saa glade omkring mig
								og opsamlede i Kræmmerhuse Voxet, der dryppede fra Munkenes Kjærter.
								Vi gik gjennem Gaden, hvor igaar Fest-Processionen fandt Sted; den
								laae endnu med Blomster og Blade, men alle Billederne, de smukke
								Figurer vare forstyrrede, som min egen Barndoms Lykke, min Glæde
								Dagen forud Jeg saae dem paa Kirkegaarden løfte den store Steen
								tilside, som dækker Hvælvingen, hvori Ligene sænkes ned, jeg saae
								Kisten glide og hørte det svage Drøn, i det den stødte mod de andre
								Kister dernede. Saa droge de Alle bort, men Marijucce lod mig knæle paa Gravstenen og læse et »Ora pro nobis!«I den maaneklare Nat reiste vi bort fra Genzano; Federigo og to Fremmede vare
								med Tætte Skyer hang om Albanerbjergene; jeg saae paa de lette
								Taager, som i Maaneskinnet fløi over Campagnen; de Andre talte kun
								lidt og snart sov og drømte jeg om Madonna, om Blomsterne og min
								Moder, der levede, smilte og talte til mig.IVOnkel Peppo. Natten i Colosseum. Afskeden.Hvad skulde der nu egentligt gjøres med mig, det var Spørgsmaalet, da
								vi kom til Rom og ind i min Moders Huus. Fra-Martino stemte for, at jeg kom ud i Campagnen til Marijucces Forældre, to skikkelige
								Hyrdefolk; de 20 Scudi vilde være dem en Rigdom, der kunde skaffe
								mig en Plads hos dem, som deres eget Barn; men jeg var jo ogsaa
								halvt et Led af Kirken, og kom jeg nu ud i Campagnen, kunde jeg ikke
								længer svinge Røgelsekarret i Capucinerkirken. Federigo fandt ogsaa, at det var bedst, at jeg blev i Rom hos nogle ærlige Folk; han vilde ikke,
								sagde han, at jeg skulde blive en raa, eenfoldig Bonde. Medens Fra-Martino raadførte sig i Klosteret, kom
								imidlertid min Onkel Peppo humpende paa sine
								Træklodse; han havde hørt min Moders Død, og at der var tilfaldet
								mig 20 Scudi, og for disse sidste især kom han for ogsaa at gjøre
								sin Stemme gjældende. Han erklærede, at han, sorn den Eneste jeg nu
								havde i Verden, maatte tage sig af mig, at jeg skulde følge med ham,
								hvad der ellers blev tilbage i Huset var nu hans, saavelsom de 20
								Scudi. Marijucce forsikkrede med stor
								Ivrighed, at Fra-Martino og hun havde ordnet
								Alt paa det Bedste, og lod ham vide, at han som Krøbling og Betler
								havde nok at gjøre med sig selv og kunde her ingen Stemme have.Federigo forlod Værelset, og de to
								Tilbageblevne lode nu hinanden gjensidigt høre den egennyttige
								Aarsag til deres Omhu for mig. Onkel Peppo
								spyede al sin Gift, og Marijucce stod som en
								Furie imod ham: hun vilde slet intet have med ham, med Drengen eller
								det Hele at gjøre! sagde hun, han kunde tage og knække et Par
								Sideben paa mig, faae en Krøbling, der kunde tigge til hans Pose!
								Han skulde kun tage mig med, men Pengene beholdt hun, til Fra-Martino kom; ikke en Skilling skulde
								hans falske Øie faae at see. Peppo truede
								med at slaae hende med sit Haandbræt i Hovedet et Hul, saa stort som
								Piazza del Popolo. Jeg stod grædende imellem dem; Marijucce stødte mig fra sig, og Peppo trak mig hen til sig; jeg skulde følge med ham, sagde
								han, kun holde mig til ham; naar han havde Byrden, skulde han ogsaa
									 have Lønnen! Det romerske Senat
								vidste nok at skaffe en ærlig Mand Ret! og saaledes, uden at jeg
								vilde det, trak han mig med ud af Døren, hvor en laset Dreng holdt
								hans Æsel; thi til store Toure og naar det gjaldt Hastværk, kastede
								han Haandbrætterne og knugede de visne Been fast til Æselet; det og
								han vare saaledes eet Legeme. Mig tog han foran sig paa Dyret,
								Drengen gav det et Puf, og saa galopperede vi afsted, medens han paa
								sin Maade kjælede for mig.»Seer Du, mit Barn!« sagde han, »er det ikke et deiligt Æsel! og
								flyve kan det, flyve som en Veddeløber gjennem Corso. Du skal faae det godt hos mig, som en Guds Engel,
								min egen slanke Dreng!« og nu fulgte tusinde Eder og Forbandelser
								over Marijucce.»Hvor har Du stjaalet det smukke Barn!« spurgte hans Bekjendter ham,
								idet vi reed forbi, og saa blev da min Historie fortalt og gjentaget
								næsten ved hvert Hjørne. Konen, som solgte Vand med Citronskaller i,
								gav os ogsaa for den lange Fortælling et heelt Glas til at dele, og
								forærede mig en Piniefrugt til at tage med, thi Kjærnerne vare alle
								borte. Før vi naaede under Tag, var Solen alt nede. Jeg talte ikke
								et Ord, men trykkede Hænderne for Ansigtet og græd. I et lille
								Lukaf, ved Siden af det store Kammer, viste han mig i Krogen et Lag
								af Maisblade, eller rettere af Hylsteret om denne Frugt; der skulde
								jeg sove, sulten kunde jeg jo ikke være, sagde han, og tørstig ikke
								heller; vi havde jo drukket det deilige Glas Citronvand; han
								klappede mig paa Kinden og viste da det hæslige Smiil, som altid
								havde skræmmet mig. Nu spurgte han mig ud, hvor mange Sølvstykker
								der vare i Pungen, om Marijucce havde betalt
								Veturinen af denne, og hvad den fremmede Tjener havde sagt, da han
								kom med Pengene; men jeg vidste ingen Besked at give, og spurgte
								grædende, om jeg altid skulde blive her, om jeg ikke kom hjem
								imorgen.»Jo vist, jo vist!« sagde han, »sov nu, men glem ikke Dit Ave Maria! naar Mennesket sover, vaager
								Djævelen! slaae Korsets Tegn over Dig, det er en Jernmuur, som den
								brølende Løve ikke kan trænge igjennem; bed fromt, og bed, at
								Madonna vil straffe med Ædder og Gift den falske Marijucce, som gjør Dig Uskyldige Fortræd! bedrager Dig og
								mig for al Din Velfærd! Sov Du kun, Laagen lader jeg staae oven, den
								friske Luft er halv Aftensmad! Vær ikke bange for Flaggermusene, de
								komme ikke ind, de flyve forbi, de stakkels Skabninger! Sov sødt mit
								Jesusbarn!« og nu lukkede han Døren til.Længe gik han og puslede inde i det andet Kammer, nu hørte jeg  forskjellige Stemmer og saae Lampen
								skinne gjennem en Sprække ind til mig. Jeg reiste mig, men ganske
								sagte, thi de tørre Maisblade raslede stærkt og jeg frygtede for, at
								han skulde høre det og da komme ind igjen. Gjennem Sprækken saae jeg
								nu, at de to Væger i Lampen vare tændte, der laae Brød og Roer paa
								Bordet og Foglietten med Viin gik rundt i Selskabet. Alle vare de
								Tiggere, Alle Krøblinge; jeg kjendte dem godt igjen, skjøndt der nu
								laae et ganske andet Udtryk i deres Ansigt end det, jeg ellers var
								vant til at see hos dem. Den febersyge, halvdøde Lorenzo sad lystig og larmende, snakkede uophørligt, og om
								Dagen havde jeg altid seet ham udstrakt i Græsset paa Monte Pincio*, hvor han heldede det ombundne
								Hoved op til Træstammen, og halvdøende bevægede Læberne, medens
								Konen viste de Forbigaaende den febersyge, lidende Mand. Francia med de fingerløse Hænder trommede
								med Stumperne paa den blinde Cathrinas
								Skuldre og sang halvhøit Visen om »Cavalier
									Torchino«, To til tre Andre sad nærmere Døren, men saaledes
								i Skygge, at jeg ikke kunde kjende dem. Mit Hjerte bankede stærkt af
								Angest; jeg hørte, at de talte om mig.»Kan Drengen bruges til noget?« spurgte den Ene. »Har han nogen
								Skavank?«»Nei, Madonna har ikke været ham saa god!« sagde Peppo: »han er slank og velskabt, som et Adelsbarn.«»Det var en stor Ulykke!« sagde de Allesammen. Den blinde Cathrine tilføiede, at jeg jo let kunde faae
								et lille Knæk, der kunde skaffe mig mit jordiske Brød, til Madonna
								gav mig det himmelske.»Ja,« sagde Peppo, »havde min Søsterdatter
								været fornuftig, da kunde Drengen have gjort sin Lykke! en Stemme
								har han, o, som de kjære Guds Engle! han er skabt for det pavelige
								Kapel! det kunde blive en Sanger!«De talte om min Alder, om hvad der endnu kunde skee og hvad der burde
								gjøres for min Lykke! jeg begreb ikke, hvad det var de vilde
								foretage med mig, men jeg indsaae tydeligt, at det var noget Ondt,
								de havde for og jeg skjælvede af Skræk. Hvorledes skulde jeg dog
								komme bort! Det alene fyldte min hele Sjæl; hvorhen? Ja, det tænkte
								jeg slet ikke paa. Jeg krøb ud paa Gulvet og hen til den aabne Luge;* Her er en offentlig Promenade, der strækker sig fra den spanske
								Trappe, det franske Academie og ned til Porta del
									Popolo, med Udsigt over den største Deel af Rom og Haven
								ved Villa Borghese.ved Hjælp af en Træblok kom jeg op; jeg saae ikke et eneste Menneske
								paa Gaden, Dørene vare alle lukkede. Det var et stort Spring, jeg
								maatte gjøre, vilde jeg ned derudenfor; jeg havde ikke Mod til at
								springe; da syntes jeg man greb i Døren, man vilde ind til mig; jeg
								foer sammen af Skræk og lod mig glide ned af Muren. Jeg faldt
								haardt, men dog paa Jord og Grønsvær.Snart reiste jeg mig og løb da, ubevidst hvorhen, gjennem de snevre,
								bugtede Gader; en Mand, som sang høit og slog med sin Stok i
								Steenbroen, var den eneste jeg mødte. Endelig stod jeg paa en stor
								Plads, Maanen skinnede, jeg kjendte Stedet, det var forum romanum, Kotorvet, som vi kalde det.Maanen oplyste Capitoliets Ryg-Side, der, som
								en lodret Fjeldvæg syntes at afskjære det snevre Rom fra det friere
								Partie. Paa den høie Trappe til Septimius
									Severus-Buen laae nogle Betlere og sov, indsvøbte i deres
								store Kapper. De høie Colonner, der endnu staae af de gamle Templer,
								kastede lange Skygger. Aldrig havde jeg været her efter Solens
								Nedgang; det Hele havde noget spøgelseagtigt for mig, og som jeg
								gik, faldt jeg over de marmorne Capiteler, der laae i det høie Græs.
								Jeg reiste mig op og saae op paa Keiserborgens Ruiner; det tætte
								Epheu gjorde Murene endnu mere skumle; de sorte Cypresser stode saa
								dæmoniske og store imod den blaa Luft, saa jeg blev endnu
								ængsteligere. I Græsset mellem omstyrtede Søiler og Marmorgruus laae
								nogle Køer, et Muulæsel græssede det var mig en Slags Trøst, her
								vare dog Levende, som ikke vilde gjøre mig Fortræd.Det var næsten som Dag i det klare Maanelys; hver Gjenstand viste sig
								tydeligt, jeg hørte Nogen komme; om det var mig de søgte? I min
								Angest tyede jeg ind i det kjæmpestore Colosseum, der laae som et heelt Fjeldpartie foran mig. Jeg
								stod i den dobbelte Buegang, der heel og stor, som var den fuldendt
								igaar, strækker sig om den halve Bygning; her var ganske mørkt og
								isnende koldt; jeg gik nogle Skridt fremad mellem Colonnerne, men
								sagte, ganske sagte, thi Lyden af mine Fodtrin gjorde mig mere
								angest; jeg saae en Ild, antændt paa Jorden, og kunde foran den
								kjende Omridsene af tre menneskelige Skikkelser; var det Bønder, som
								her havde valgt sig Natteleie, for ei at ride ved Nattetid over den
								øde Campagne ? Var det maaskee Soldaterne, der havde Vagt i
								Colosseum eller endogsaa Røvere? Jeg syntes at høre deres Vaaben
								klirre og trak mig derfor sagte tilbage, hvor de høie Piller staae
								uden anden Hvælving end den, Buske og  Slyngplanter danne; sælsomme Slagskygger faldt i Maaneskinnet paa
								de høie Mure; Qvaderstenene, gledne ud af deres regelmæssige
								Sammensætning og begroede med Eviggrønt, saae ud, som de vilde
								styrte ned og kun endnu hang fast ved de tætte Ranker.Oppe i den mellemste Søilegang gik Folk, sikkert Reisende, der
								sildigt i det smukke Maaneskin besaae denne mærkelige Ruin; en
								hvidklædt Dame var med i Selskabet. Endnu seer jeg tydeligt dette
								sælsomme Malerie, hvor de kom til Syne, forsvandt og atter viste sig
								mellem Colonnerne, belyste af Maaneskinnet og den røde Fakkel.
								Luften var saa uendelig mørkeblaa og Krat og Buske saae ud som det
								sorteste Floiel, hvert Blad aandede Nat. Mit Øie fulgte de Fremmede.
								Endnu efter at de reent vare mig af Syne, saae jeg det røde Skjær af
								Faklen, men ogsaa dette forsvandt, og alt rundtom var dødstille.Bag et af de mange Træ-Altre, der staae Side ved Side inde i Ruinen
								og vise Christi Korsvandring, satte jeg mig paa en sønderbrudt
								Capitel, der laae i Græsset. Stenen var kold, som lis, mit Hoved
								brændte, der var Feber i mit Blod; sove kunde jeg slet ikke og nu
								faldt det mig ind, alt hvad man havde fortalt mig om denne gamle
								Bygning, om fangne Jøder, som havde maattet reise disse store
								Steenblokke, for den mægtige, romerske Keiser; om de vilde Dyr, som
								herinde havde kjæmpet mod hinanden, ja tidt endogsaa imod Mennesker,
								at Folket da sad paa Steenbænkene, der stige trappeviis fra Jorden
								til den øverste Søilegang.*Det raslede i Krattet over mig, jeg saae op og syntes at see noget
								bevæge sig! ak ja, rundt om viste min Phantasie mig blege, morke
								Skikkelser, som murede og hamrede; jeg hørte tydeligt hvert Slag, de
								sloge, saae de magre, sortskjæggede Jøder bortrive Græs og Buske og
								vælte Steen paa Steen, til den hele uhyre Bygning stod opreist paa
								ny,* Colosseum har en oval Form, er reist af Travertin-Steen, og med
								fire Etager, hver af disse i en forskjellig Orden, dorisk, jonisk og
								korinthisk; det blev bygget under Vespasian,
								nogle og halvfjerdsindstyve Aar efter Christi Fødsel; 12000 fangne
								Jøder arbeidede derpaa. Det har 80 Buer og dets Omkreds anslaaes af
								de Fleste til 1641 Fod; der skal have været 86000 siddende Pladser
								omkring Arena og overst oppe 20000 staaende.
								Nu er Ruinen indviet til kristelig Gudstjeneste.»While stands the Coliseum, Rome shall
									stand,»When falls the coliseum, Rome shall
									fall;»And when Rome falls - the world -«Byron.og nu var Alt een Menneskevrimmel; Hoved ved Hoved; det Hele syntes
								uendeligt større, eet levende Kjæmpelegeme.Jeg saae Vestalinderne i lange, hvide Klæder, det prægtige Keiserhof,
								de nøgne, blødende Gladiatorer; hørte nu, hvor det brusede og hylede
								rundt om, i de nederste Buegange; fra flere Sider styrtede Skarer af
								Tigre og Hyæner, de joge forbi tæt ved hvor jeg laae, jeg følte
								deres brændende Aande, saa det røde Ildblik og knugede mig da fast
								til Stenen, hvor jeg sad, i det jeg bad Madonna frelse mig, men
								endnu mere vildt larmede det omkring mig; dog kunde jeg see, midt
								derinde, det hellige Kors, som det staaer endnu og som jeg altid
								fromt havde kysset, naar jeg gik det forbi. Jeg anstrængte min hele
								Kraft, følte tydeligt, at jeg slyngede mine Arme omkring det, men
								Alt rundtom styrtede sammen, Mure, Mennesker og Dyr, Bevidstheden
								forlod mig, jeg følte Intet mere.Da jeg atter aabnede Øinene, var min Feber forbi, men jeg var
								afkræftet og som betynget med Træthed.Jeg laae virkeligt paa Trappen op til det store Trækors; jeg
								betragtede nu den hele Omgivning, den havde slet intet skrækkende;
								en dyb Høitidelighed laae over det Hele; en Nattergal sang i Krattet
								oppe paa Muren; jeg tænkte paa det kjære Jesusbarn, hvis Moder jo
								ogsaa var min, nu jeg ingen havde, slyngede mine Arme om Korset,
								hvilte Hovedet til det og sov snart en rolig, styrkende Søvn.Den maa have varet i flere Timer; jeg vaagnede ved Psalmesang; Solen
								skinnede paa den øverste Deel af Muren, Capucinerne vandrede med
								brændende Kjærter fra Altar til Altar og sang deres »Kyrie eleison«,
								i den smukke Morgen; de stode ved Korset, hvor jeg laae; -jeg saae
									Fra-Martino bøie sig over mig. Mit
								forstyrrede Udseende, min Bleghed og at jeg var her paa denne Tid,
								foruroligede ham; hvorledes jeg forklarede mig, veed jeg ikke, men
								min Frygt for Peppo, min forladte Tilstand
								var ham tydelig nok; jeg holdt fast i hans brune Kappe, bad ham ikke
								forlade mig, og det var som om alle Brødrene toge Deel i min Ulykke,
								de kjendte mig jo alle, jeg havde jo været hos dem i deres Celler,
								og sjunget med dem foran det hellige Altar.Hvor glad blev jeg ikke, da Fra-Martino førte
								mig med til Klosteret, og hvor ganske glemte jeg ikke al min Nød, da
								jeg sad i hans lille Celle, hvor de gamle Træsnit vare klistrede paa
								Væggen og Orangetræet rakte de grønne duftende Grene ind af Vinduet.
									Fra-Martino havde ogsaa lovet mig, at jeg ikke
								skulde komme til Peppo. »En Tigger,« hørte
								jeg, han sagde til de Andre, »en betiende Krøbling, der ligger paa
								Gaden og søger Almisse, kan Drengen ikke overgives til!«Ved Middagstid bragte han mig Roer, Brød og Viin, og sagde da ret
								høitideligt, saa mit Hjerte bævede derved: »Stakkels Dreng! havde
								din Moder levet, da vare vi ikke blevne skilte ad, Kirken havde
								beholdt Dig, og Du var voxet op i dens Fred og Beskjærmelse! nu maa
								Du ud i den urolige Sø, svømme paa det løse Bræt, men tænk paa Din
								blodige Forløser og den himmelske Jomfrue! hold fast ved dem, Du har
								i hele den vide Verden slet ingen, uden dem.«»Hvor skal jeg hen?« spurgte jeg; og nu fortalte han mig, at jeg kom
								ud i Campagnen til Marijucces Forældre,
								paalagde mig at ære dem, som Fader og Moder, adlyde dem i, hvad de
								forlangte og aldrig glemme mine Bønner og de Lærdomme, han havde
								givet mig. Mod Aften stod Marijucce med sin
								Fader ved Klosterdøren, for at afhente mig; Fra-Martino førte mig ud til dem. I Klæder saae da Peppo
								næsten pynteligere ud, end denne Hyrde, man nu overgav mig til. De
								forrevne, støvede Læderstøvletter, de nøgne Knæ og den spidse Hat
								med Lyngblomsten i, var det, som først faldt mig i Øie. Han bøiede
								Knæ, kyssede Fra-Martino paa Haanden og
								sagde om mig, at jeg var en smuk Dreng, og at han og hans Kone vilde
								dele deres Bid med mig. Marijucce gav ham nu
								Pengepungen med al min Rigdom, og vi gik saa alle fire ind i Kirken;
								de holdt en stille Bøn, jeg knælte ogsaa, men kunde ikke bede, mit
								Øie søgte alle de kjendte Billeder, Jesus,
								der seilede paa Skibet høit over Kirkens Dør, Englen paa Altartavlen
								og den deilige Sanct Michael! selv
								Dødningehovederne med den grønne Vedbende-Krands om maatte jeg sige
								mit Farvel. Fra-Martino lagde sin Haand paa
								mit Hoved og gav mig ved Afskeden en lille Bog med Træsnit: »Modo di servire la sancta messa« og saa
								skiltes vi ad. Da vi gik over Piazza Barberina, kunde jeg ikke lade
								være at see op til min Moders Huus; alle Vinduer stode aabne,
								Værelserne ventede paa nye Beboere.VCampagnen.Den mægtige Steppe om det gamle Rom var
								altsaa nu mit Hjem. Den Fremmede fra hiin Side Bjergene, der,
								begeistret for Kunst og Alderdom, første Gang nærmer sig
								Tiberstaden, seer et mægtigt Verdens-Blad i dette udtørrede Øde; de
								eensomme Grave, de enkelte Høie, Alt ere ham hellige Ciffre, hele
								Capitler af Verdenshistorien. Maleren skizzerer den eensomt staaende
								Bue af en sønderbrudt Vandledning, Hyrden, som sidder ved
								Faareflokken, og setter saa den golde Tidsel til Forgrund, og
								Menneskene sige: det er et smukt Billede. Med hvilke ganske andre
								Følelser betragtede min Leder og jeg den store Flade. Det afsviede
								Græs, den usunde Sommerluft, der altid bringer Campagnebeboerne
								Feber og ondartet Sygdom, var den overveiende Skyggeside i hans
								Betragtninger; mig var det noget Nyt; jeg glædede mig dog ved de
								smukke Bjerge, som i forskjellige Variationer af Lilla omfavnede den
								ene Side af Sletten, de vilde Bøfler og den gule Tiber, hvor Oxerne
								med deres lange Horn gik under Aaget og trak Skibene mod Strømmen.
								Vi gik i samme Retning.Rundt om kun det lave, gule Græs og høie halvvisne Tidsler. Vi kom
								forbi et Kors, opreist som Tegn paa, at her var En myrdet; tæt ved
								hang Morderens sønderlemmede Dele, en Arm og en Fod; det var mig
								ængstende, og blev det i en høiere Grad, da det ei stod langt fra
								mit nye Hjem. Dette var ei meer eller mindre end en af de gamle,
								forfaldne Grave, hvoraf der fra Oldtiden findes her saa mange; de
								fleste Hyrdefolk i Campagnen flytte ind i en saadan, fordi her
								staaer alt, hvad de behøve til Ly, ja ofte selv til Beqvemmelighed;
								de fylde enkelte Fordybninger, mure nogle Huller til, lægge et
								Rørtag over og Boligen er færdig. Denne laae paa en Høi og havde
								sine to Etager. De to korinthiske Søiler ved den smalle Dør vidnede
								om Bygningens Old, hvorimod de tre brede Muurkolonner om en
								sildigere Forandring; maaskee havde det i Middelalderen været
								indrettet til Castel; et Hul i Muren over Døren, gjaldt for Vindue;
								det halve Tag var tækket med et Slags Rør og Qviste, den anden
								Halvdeel frembød et  levende Krat,
								hvorfra Caprifoliet i riig Fylde hang ned over den sprukne Muur.»See, her ere vi!« sagde Benedetto, og det
								var de første Ord, han havde talt til mig paa hele Veien.»Boe vi der?« spurgte jeg og saae snart paa det skumle Huus, snart
								tilbage paa den sønderlemmede Røver. Uden at svare mig, raabte han
								nu paa Konen: »Domenica! Domenica!« og jeg
								saae en gammelagtig Kone, hvis hele Klædning var en grov Særk,
								forresten med nøgne Been og Arme og Haaret ganske løst træde ud; hun
								overvældede mig med Kys og Kjærtegn, og havde Fader Benedetto været taus, saa var hun desmere
								talende; hun kaldte mig sin lille Ismael,
								der var sendt ud i Ørkenen, hvor den vilde Tidsel groer. »Men Du
								skal ikke vansmægte hos os!« sagde hun, »gamle Domenica skal være
								Dig en god Moder for hende, der nu beder for dig i Himlen! - Og Din
								Seng har jeg gjort istand, og Bønnerne koge, og min gamle Benedetto og Du skal sidde til Bords! Og Marijucce kom ikke med? Og Du saae ikke den
								hellige Fader? Presciuttoen glemte Du dog ikke, Messinghægterne ikke
								heller, eller det nye Madonnabillede til at klistre paa Døren, ved
								Siden af det gamle, vi have kysset sort! Nei, Du er en Mand, som kan
								huske, kan tænke, min egen Benedetto!«Saaledes vedblev hun i en Strøm af Ord og førte os ind i det snevre
								Rum, som kaldtes Stue, men som siden, syntes mig stort som
								Vaticanets Sale. Jeg troer i Sandhed ogsaa, at dette Hjem har virket
								meget ind paa mit poetiske Gemyt, den snevre, lille Plads var for
								min Phantasie som Vægten for det unge Palmetræ, jo mere det knuges
								ind i sig selv, desmere voxer det. Huset havde, som sagt, i Oldtiden
								været en Familiegrav, der bestod af eet stort Kammer med mange smaae
								Nischer Side ved Side, og atter i to Rækker over hinanden, alle med
								kunstige Sammensætninger af Mosaik. Nu benyttedes hver til høist
								forskjelligt Brug, en var Spiiskammer, en Hylde for Potter og
								Krukker, en tredie derimod Ildsted, hvor Bønnerne kogte.Domenica læste til Bords og Benedetto velsignede Maden; da vi saa vare
								mættede, førte den gamle Moder mig op ad Stigen, gjennem den
								sønderbrudte Muurhvælving op til anden Etage, hvor vi alle sov i to
								store Nischer, eengang Grave. Dybest inde var der redt formig, ved
								Siden af stode to Stænger paa Kryds, hvori hang en Art Køie, som
								vugge for et lille Barn, jeg troer det var Marijucces; det laae ganske stille; jeg lagde mig ned, en
								Steen var gledet ud af Muren, jeg 
								kunde, gjennem Aabningen, see den blaa Luft udenfor og det mørke
								Epheu, der som en Fugl bevægede sig i Vinden. I det jeg lagde mig,
								foer et broget, glimrende Fiirbeen hen over Muren, men Domenica trøstede mig med, at de Stakler
								vare mere bange for mig, end jeg for dem; de vilde ingen Fortræd
								gjøre mig! læste saa et Ave Maria over mig
								og fløttede Vuggen hen i den anden Nische, hvor hun og Benedetto sov. Jeg slog det hellige Kors for
								mig, tænkte paa min Moder, paa Madonna, paa mine nye Forældre og paa
								den henrettede Røvers blodige Haand og Fod, som jeg havde seet tæt
								ved Huset, og de krydsede alle sælsomt i mine Drømme denne første
								Nat.Næste Dag begyndte med Regnveir, det vedvarede hele Ugen og holdt os
								inde i den snevre Stue, hvor der var et halvt Tusmørke, uagtet Døren
								stod aaben, naar Vinden bar fra. Jeg maatte vugge det lille Barn,
								der laae i Segldugsvuggen, Domenica spandt
								paa sin Haandteen, fortalte mig om Røverne i Campagnen, som dog
								aldrig gjorde dem Fortræd, sang mig fromme Sange, lærte mig nye
								Bønner, og fortalte om Helgener, jeg ikke før havde kjendt Løg og
								Brød var vor sædvanlige Spise, og det smagte mig godt, men jeg
								kjedede mig, indelukket i det snevre Rum; da furede Domenica tæt udenfor Døren en Canal, en
								lille bugtet Tiber, hvori Vandet flød guult og langsomt; de smaa
								Pinde og Rør var min Trækflaade, og jeg lod den da seile forbi Rom lige til Ostia;
								men ruskede Regnen for stærkt, maatte Døren lukkes, og vi sad da
								næsten i Mørke; Domenica spandt, og jeg
								tænkte paa de smukke Billeder i Klosterkirken, syntes at see Jesus
								paa Skibet, der gyngede mig forbi, Madonna paa Skyen, baaret af
								Engle, og Liigstenene med de bekrandsede Dødningpander.Da Regntiden var tilende stod ogsaa Himlen hele Maaneder i sit
								uforanderlige Blaa; jeg fik Lov at løbe om derude, kun ikke for
								langt og for nær hen ad Floden, thi de bløde Jordskrænter kunde let
								styrte ned med mig, sagde Domenica; der
								græssede ogsaa de mange Bøfler og de vare vilde og farlige, dog
								havde just disse en egen, sælsom Interesse for mig. Det Dæmoniske,
								der ligger i Bøffelens Blik, den sælsomme røde Ild, som spiller fra
								Pupillen, vakte hos mig en Følelse, Hig den, der driver Fuglen ind i
								Slangens Gab. Deres vilde Flugt, hurtigere end Hestens, deres
								indbyrdes Kamp, hvor Kraft tørnede mod Kraft, tiltrak sig min hele
								Opmærksomhed; jeg ridsede da i Sandet Figurer, som skulde betyde,
								hvad jeg havde seet, og for at gjøre det tydeligere, sang jeg derom
								med egen Text og med egen Melodie, til  stor Glæde for den gamle Domenica, som
								sagde, at jeg var et klogt Barn og sang smukt, som Englene hos Gud
								Fader.Dag fra Dag brændte Solen varmere, dens Straaler var et Ildhav, der
								strømmede over Campagnen; de stinkende Vande forpestede Luften, og
								vi kunde kun Morgen og Aften være ude, saaledes havde jeg ikke
								kjendt det inde i Rom paa det luftige monte
									Pincio; jeg husker nok den hede Tid der, naar Tiggerne bad
								om en Skilling, ikke til Brød, men til et Glas lisvand. Jeg mindes
								især de deilige, grønne Vandmeloner, der laae oven paa hinanden,
								skaarne i to Stykker, og viste det purpurrøde Kjød med de sorte
								Kjærner; mine Læber smægtede dobbelt ved Erindringen derom! - Lodret
								brændte Solen, min Skygge syntes jeg vilde skjule sig for den under
								mine Fødder. Bøflerne laae som døde Masser paa det afsviede Græs
								eller, grebne af Raserie, fløi med Pilens Fart omkring i store
								Kredse. Da inddrak min Sjæl et Billede af Vandrerens Liden i Africas
								brændende Ørken.I to Maaneder laae vi, som i et Vrag paa Verdenshavet. Ikke en eneste
								Levende besøgte os. Alt blev besørget om Natten eller i den tidlige
								Morgenstund; den usunde Luft og den brændende Hede gjød Feberild i
								mit Blod, ingen kold Draabe var der til at lædske med; hver Sump var
								udtørret; lunkent, guult Vand gled søvnigt igjennem Tiberen,
								Melonens Saft var opvarmet, selv Vinen, skjøndt den stod skjult nede
								mellem Steen og Gruus, smagte suur og halvkogt, og ikke en Sky, ikke
								en eneste Sky steg op paa Horizonten. Dag og Nat, altid det evige,
								uendelige Blaa. Hver Aften og Morgen bade vi om Regn eller frisk
								Luftning, hver Aften og Morgen saae Domenica
								mod Bjergene, om ikke en Sky vilde hæve sig; men kun Natten bragte
								Skygge, den lumre Natte-Skygge, kun Siroccoen viftede med hede
								Luftbølger, i to lange, lange Maaneder.Først da, men kun ved Solens Op- og Nedgang, luftede det atter; men
								en Sløvhed, en Døds-Slappelse, skabt ved denne Lidelses Hede og den
								frygteligste Kjedsommelighed, laae over mit hele Væsen. Fluer og
								alle plagende Insecter, som ved Varmen syntes tilintetgjorte, hævede
								sig med den første Luftning til dobbelt Liv; i Myriader overfaldt de
								os med giftige Stik; Bøflerne udenfor vare tidt som bedækkede af den
								surrende Vrimmel, der overfaldt dem som Aadsler; plagede til Raserie
								styrtede de sig da i Tiberen, og væltede sig i det gule Vand.
								Romeren, der i de hede Sommerdage stønner i de næsten uddøde Gader
								og sniger sig langs med Huset, som vilde han inddrikke  den Skygge, som kun glider ned over Muren,
								har dog ingen Idee om Lidelserne i Campagnen, hvor hvert Aandedrag
								er svovlet, forpestet Ild, hvor Insecter og Kryb, som pinende
								Dæmoner, martre dem som ere fordømte til at leve i dette Flammehav.September bragte mildere Dage, den førte ogsaa en Aften Federigo ud, for at gjøre Skizzer af den
								afbrændte Natur; han aftegnede vort sælsomme Huus, Retterstedet og
								de vilde Bøfler, gav mig Papir og Blyant, for at jeg ogsaa kunde
								kradse Billeder, og lovede, at naar han kom igjen, vilde han tage
								mig en Dag med til Rom, at jeg kunde besøge
									Fra-Martino, Marijucce og alle mine
								Venner, der rigtignok syntes reent at glemme mig; men det gjorde da
								ogsaa Federigo.Vi vare alt i November, men den skjønneste Tid, jeg endnu havde
								prøvet her. Det luftede fra Bjergene, og hver Aften saae jeg det
								rige Farvespil paa Skyerne, som kun Syden eier, som Maleren ikke kan
								og ikke vover at give sine Billeder. De sælsomme, olivengrønne Skyer
								paa chamois Grund, var mig svømmende Øer fra Paradisets Have; de
								mørkeblaa derimod, der som Piniekroner hang i den lueforgyldte
								Aftenhimmel, syntes mig Salighedens Bjerge, i hvis Dale de smukke
								Engle legede og viftede Kjøling med de hvide Vinger.En Aften jeg saaledes sad i mine Drømmerier, fandt jeg paa at stirre
								gjennem et prikket Blad ind i Solen. Domenica sagde, at det skadede mine Øine og, for at gjøre Ende
								paa denne Leeg, lukkede hun Døren til. Tiden faldt mig lang, jeg bad
								om at maatte gaae ud, og da hun tillod det, sprang jeg glad hen og
								lukkede op, men i samme Øieblik styrtede en Mand ind, saa jeg faldt
								til Jorden; i eet Slag slog han Døren til; jeg saae netop hans
								blege, forstyrrede Ansigt, hørte ham sælsomt udstønne Madonnas Navn,
								da et vældigt Stød rystede Døren, saa Plankerne i den brast og faldt
								ind til os, men hele Aabningen fyldtes med Hovedet af en Bøffel, der
								viste sine onde brændende Øine.Domenica gav et Skrig, greb mig ved Armen og
								sprang et Trin op af Stigen, der førte til det øverste Kammer. Den
								dødblege Fremmede kastede sky sit Øie omkring og da han opdagede Benedettos Flint, der for natligt Overfalds
								Skyld, altid hang ladt paa Væggen, greb han den i et Nu; jeg hørte
								Knaldet og saae i Krudtdampen, hvor han med Kolben slog Dyret for
								Panden. Det stod ubevægeligt; trængt ind imellem den snevre Dørs
								Aabning, kunde det hverken komme frem eller tilbage.»Men alle I Hellige!« var det første Domenica
								udbrød, »hvad er dog det? I har jo taget Livet af Dyret!«»Madonna være lovet!« svarede den Fremmede, »hun frelste mit Liv, og
								Du var min gode Engel!« sagde han til mig, og løftede mig fra
								Jorden. »Du aabnede Frelsens Dør for mig!« Han var endnu ganske bleg
								og de kolde Vanddraaber stode ham paa Panden.Vi hørte, at det ingen Udlænding var, saae, at det maatte være en
								Nobile fra Rom. Han fortalte ogsaa, at det var hans Lyst at samle
								alskens Blomster og Planter, at han i dette Øiemed havde forladt sin
								Vogn ved ponte molle* og var gaaet langs med
								Tiberen; tæt her udenfor stødte han paa Bøflerne, hvor da den ene
								havde vendt sig imod ham, og at han alene ved vort Huus's Nærhed og
								at Døren, som ved et Mirakel pludseligt aabnedes, var blevet reddet.»Sancta Maria bed for os!« udbrød Domenica,
								»ja hun har frelst Eder, den hellige Guds Moder! og min lille Antonio var En af de Udkaarne! ja, ham har
								hun kjær! Eccellenza veed ikke, hvilket Barn han er! læse kan han
								Alt, hvad trykt og skrevet er! og ridse saa naturligt, at man
								ordentligt kan see Meningen ganske tydeligt. Peterskuppelen,
								Bøflerne, ja den tykke Pater Ambrosio har
								han tegnet, og saa har han en Stemme! - Eccellenza skulde høre ham
								synge, de pavelige Sangere sætte ham ikke i en Tone; og dertil er
								det et godt Barn, et sjeldent Barn! jeg roser ham ikke, fordi han
								hører paa det, thi det kan Børn ikke taale; men han fortjener det!«»Det er dog ikke hendes Søn?« spurgte den Fremmede; »han er saa ung
								endnu.«»Og jeg saa gammel!« svarede hun, »nei gammelt Figentræ har ikke
								slige smaa Hjerteskud! det stakkels Barn har ingen anden Fader og
								Moder i denne Verden, end mig og min Benedetto! Men vi ville heller ikke miste ham, selv naar vi
								ikke have en Rest af Skillingerne mere! Men du hellige Jomfrue!«
								afbrød hun sig selv og tog fat i Hornene paa Bøffelen, af hvis Hoved
								Blodet strømmede ind i Stuen. »Vi maa have Dyret bort! man kan
								hverken komme ud eller ind for det. Ak ja! det sidder klemt ganske
								fast! vi slippe ikke ud, før Benedetto
								kommer. Bare vi ikke faae Fortræd, for det Dyret er dræbt!«»Vær kun ganske rolig, gode Kone!« sagde den Fremmede! »jeg svarer
								for Alt! hun kjender vel nok Borgheserne -?«* Pons Milvius.»O Principe!« udbrød Domenica og kyssede ham paa Kjolen, men han trykkede
								hendes Haand, tog ogsaa min mellem sine Hænder, i det han paalagde
								hende at bringe mig med imorgen til Rom,
								hvor han boede i Palazzo Borghese, af hvis Slægt han var. Min gamle
								Pleiemoder fik Taarer i Øinene over den store Naade, som hun
								kaldteodet Mine forskrækkelige Kradserier paa Lapper af Papir, dem
								hun gjemte med en Omhu, som var det en Michel
									Angelos Skizzer, maatte frem; Eccellenza maatte see Alt,
								hvad der glædede hende, og jeg var stolt deraf, thi han smilede,
								klappede mig paa Kinden, og sagde at jeg var en lille Salvator Rosa!»Ja,« sagde Domenica, »er det ikke
								ubegribeligt af det Barn, og er det ikke saa naturligt, at man
								virkelig kan see, hvad det skal betyde! Bøflerne, Baadene og vort
								lille Huus! see! og dette skal være mig! det ligner dog ganske
								accurat, paa Couleuren nær, den kan han ikke tegne med Blyant! Syng
								for Eccellenza!« sagde hun til mig, »syng saaledes, som Du kan det,
								med Din egen Mening! ja, han kan sætte hele Historier og Prædikener
								sammen, saa godt som nogen Munk! Naa, lad os høre! Eccellenza er en
								naadig Herre, han forlanger det og Du kan nok holde din Tone!«Den Fremmede smilte, og morede sig over os begge to. At jeg
								improviserede, og at Domenica fandt det
								mesterligt, er vist, men hvad jeg egentligt sagde og hvorledes,
								erindrer jeg ikke, kun det, at Madonna, Eccellenza og Bøffelen, var
								den poetiske Treklang i det Hele, staaer mig endnu tydeligt
								Eccellenza sad taus og Domenica læste i
								denne Taushed Forbauselse over mit Genie. »Bring Drengen med,« vare
								de første Ord, han sagde, »jeg venter Eder imorgen tidlig! Dog nei!
								- kom mod Aften, een Time før Ave Maria! naar I komme, skal mine
								Folk vide Besked, at I strax kan blive ført ind Men hvor slipper jeg
								nu ud? Har I aldeles ingen Udgang uden denne, hvor Dyret ligger, og
								hvorledes kommer jeg, sikker for Bøflerne, til min Vogn ved Ponte
								Molle?«»Ja, komme ud,« sagde Domenica, »er der for
								Eccellenza slet ingen Mulighed i! ja, jeg kan nok, og vi andre kunne
								det, men det er ingen Vei for saadan en høi Herre! Ovenfor er der jo
								et Hul, hvor man kan krybe ud, og saa, ganske godt, lade sig glide
								ned; det kan saamæn jeg paa min gamle Alder! men det er, som jeg
								siger, ikke noget at byde fremmede Folk og et fornemt Herskab!«Eccellenza steg imidlertid op ad den smalle Stige, stak Hovedet  gjennem Hullet i Muren og
								forsikkrede, at det var en Vei, saa god, som ned af Trappen ved
								Capitoliet Bøflerne havde ogsaa trukket sig hen mod Tiberen, og paa
								Veien, ikke langt fra os, kjørte en Mængde Bønder, søvnigt og
								langsomt henad mod den store Landevei. Disse vilde han slutte sig
								til; bag deres med Rørknipper belæssede Vogne, var han sikker for
								Bøflerne, dersom et nyt Angreb skulde finde Sted. Endnu engang
								paalagde han Domenica at komme næste Dag, en
								Time før Ave Maria; rakte hende derpaa sin Haand til at kysse,
								klappede mig paa Kinden og gled derpaa ned mellem det tætte Epheu.
								Vi saae ham snart indhente Vognene og forsvinde bag disse.VI Besøget i Palazzo Borghese.
								Barndomshistorien ender.Benedetto og et Par Hyrdefolk bragte siden
								Dyret bort fra Døren; der var en Fortællen og Snakken, men kun det
								husker jeg tydeligt, at næste Morgen var jeg alt før Dag vaagen og
								staaet op, for henimod Aften at kunne vandre til Byen med Domenica. - Mine Søndagsklæder, som i flere
								Maaneder havde ligget under Laas og Lukke, kom nu frem, og en smuk
								Rose blev hæftet paa min lille Hat Skoene vare den svageste Deel i
								min Paaklædning, og det vilde have været en vanskelig Opgave at
								bestemme, om de forestillede det de kaldtes, eller om de ikke
								snarere vare de gamle romerske Sandaler.Hvor Campagnen dog var lang, og hvor Solen brændte! Aldrig har siden
								Falerner- eller Cyperviin smagt mig saa herligt, som Vandet, der
								springer ud af Steenløvernes Mund ved Obelisken paa Piazza del
								Popolo*. Jeg trykkede min varme Kind til Løvens Gab og lod Vandet
								sprudle mig over Hovedet, til stor Forfærdelse for Domenica; thi jeg blev jo vaad paa Klæderne
								og fik Haaret af de kjæmmede Folder. Imidlertid vandrede vi ned ad
									via ripetta til Borghesernes stolte
								Palais. Hvor tidt havde jeg ikke før, og Domenica ikke mindre, gaaet denne Bygning forbi, uden at see
								anderledes paa den, end paa enhver anden ligegyldig Gjenstand, nu
								stode vi ordentlig stille og betragtede den; vi fandt alt saa stort,
								saa kostbart og rigt, især de lange Silkegardiner bag Vinduet. Vi
								kjendte Eccellenza derinde, han var jo igaar i vort Hjem, som vi nu
								skulde i hans, det gav det Hele en egen Interesse. Jeg glemmer
								aldrig den forunderlige Skjælven, der kom over mig ved* Naar man kommer fra Norden til Rom, gaaer Veien gjennem porta del popolo og man befinder sig paa den
								store, smukke piazza del popolo, der ligger
								mellem Tiberen og monte Pincio. Paa begge
								Sider under Cypresser og Akasier sees moderne Statuer og Vandspring;
								midt paa Pladsen, mellem de omtalte fire Lover af Steen, staaer en
								Obelisk fra Sesostris Tid. Foran ligge de tre lige Gader, via babuino, il corso og via ripetta; to
								eensbyggede Kirker danne Hjornerne fra Hovedgaden (il corso). Ingen By kan have et mere
								venligt, mere sommerligt muntert Udseende, end her det gamle Roma.Gaardens og Værelsernes Pragt; Eccellenza havde jeg været fortrolig
								med, han var jo et Menneske, som vi Andre; men denne Omgivning,
								denne Pragt - ja nu saae jeg Glorien, som viser Forskjellen mellem
								Helgenen og Mennesket. Inde i Palaiet omslutte i en Fiirkant høie,
								hvidtkalkede Buegange, med Statuer og Buster, en lille Have*; høie
								Aloer og Cactus voxte op mod Søilerne, Citrontræerne stode med
								græsgrønne Frugter, endnu ikke gulnede af Solen. To dandsende
								Bacchanter holdt en Vandskaal høit i Veiret, men heldte den
								saaledes, at Vandet strømmede ud af den over deres Skuldre; høie
								Vandplanter hang deres saftige, grønne Blade ud over dem. Hvor
								kjøligt, hvor grønt og duftende var ikke Alt her imod hjemme paa den
								golde, glødende, afbrændte Campagne.Vi gik op af de brede Marmortrapper. I Nischerne stode deilige
								Statuer; for een af disse neiede Domenica
								fromt og slog Korsets Tegn, hun troede at det var Madonna; siden
								lærte jeg, at det var Vesta, ogsaa en
								Menneskeslægts hellige Jomfru. Tjenere i riigt Livree toge imod os;
								de hilsede saa venligt, at min Angest begyndte at formindskes; havde
								kun Salene ikke været saa store, saa kostelige. Gulvene vare af
								speilglat Marmor, og paa alle Vægge hang deilige Malerier, og
								manglede de, da var Væggen Speilglas med malede Engle, der fløi med
								Guirlander og Blomsterkrandse; brogede Fugle, som udbredte de store
								Vinger og hakkede i røde og gyldne Frugter. Aldrig havde jeg seet
								slig en Deilighed.Vi maatte vente nogle Øieblikke, og Eccellenza traadte ud; en smuk,
								hvidklædt Dame med store, levende Øine, som hun hæftede stivt paa
								os, fulgte med. Hun betragtede mig med et forunderligt fast, men
								kjærligt Blik, strøg mig Haarene fra Panden og sagde til ham: »Ja,
								som jeg sagde, en Engel har frelst Eder! jeg vædder, Vingerne sidde
								skjulte bag den hæslige, snevre Klædning.«»Nei,« svarede han, »jeg læser paa hans røde Kinder, at Tiberen vil
								sende mange Bølger i Havet, før hans Vinger voxe ud! den gamle Moder
								vil heller ikke, at han maa flyve bort. Ikke sandt! I vil ei miste
								ham ?« »Nei, det var at mure mig Vindue og Dør til i min lille
								Hytte! hvor der vilde blive mørkt og eensomt! nei, det søde Barn
								kunde jeg ikke miste.«* I de senere Aar er Haven forandret til en fliselagt Gaard.»Men dog for iaften?« sagde Damen, »nogle Timer kan han blive hos os,
								saa henter I ham; det er smukt Maaneskin at gaae hjem i, og Røvere
								er I jo ikke bange for?«»Ja, Drengen bliver her en Timestid, og I kjøber Eder imidlertid eet
								og andet, I trænge til der hjemme!« sagde Eccellenza og stak Domenica en lille Pung i Haanden. Jeg hørte
								intet mere, thi Damen førte mig med sig ind i Salen og lod ham og
								den gamle Moder blive ene tilbage.Den rige Pragt, det fornemme Selskab blændede mig ganske; snart saae
								jeg paa de smilende Englebørn, der tittede frem mellem de grønne
								Ranker malede paa Væggen, snart paa de violetstrømpede Senatorer og
								rødbenede Cardinaler, der altid havde staaet mig som Halvguder, men
								i hvis Kreds jeg nu syntes optaget. Dog allermeest maatte jeg
								betragte den smukke Amor, der som et deiligt Barn red paa den
								hæslige Delphin, der kastede to høie Vandstraaler, som faldt igjen
								tilbage i Bassinet, som den svømmede i midt i Salen.Det fornemme Selskab, ja baade Cardinalerne og Senatorerne tilsmiilte
								mig god Dag, og en ung, smuk Mand, klædt som Officererne i den
								pavelige Garde, rakte mig Haanden, da den unge Dame fremstillede
								mig, som hendes Onkels gode Engel. Man gjorde mig tusinde
								Spørgsmaal, som jeg ret rask besvarede, og snart lød Latter og
								Bifalds-Klap. Eccellenza kom til, sagde, jeg maatte synge en Sang
								for dem, og jeg gjorde det gjerne. Den unge Officeer skjænkede mig
								en brusende Viin og lod mig drikke, men den unge Dame rystede med
								Hovedet og tog Glasset bort før jeg havde tømt det. Som Ild og
								Flamme gik Vinen gjennem mit Blod; Officeren sagde jeg skulde synge
								om den smukke Dame, der stod og smilede ved min Side, og nok saa
								lystig opfyldte jeg hans Ønske; Himlen maa vide, hvad jeg lavede
								sammen, men min Strøm af Ord gjaldt for Veltalenhed, min Dristighed
								for Vid, og at jeg var et fattigt Barn fra Campagnen gav det hele
								Geniets Præg. Alle applauderede mig, og Officeren tog selv den
								smukke Laurbærkrands af Busten, der stod i Krogen, og satte den
								halvtleende paa mit Hoved. Det Hele var Spøg og dog saae jeg en
								Alvor, en Hyldest deri, som gjorde mig lyksalig, gav mig mit Livs
								bedste Minuter; jeg sang for dem de Sange, Marijucce og Domenica havde lært mig, fortalte om
								Bøflernes onde Øine og om vor lille Stue i Grav-Ruinen. Altfor snart
								fløi Tiden hen; jeg skulde hjem igjen med den gamle Pleiemoder.
								Beladt med Kager, Frugt og flere blanke Sølvstykker,  fulgte jeg hende; hun var lykkelig som jeg,
								havde gjort rigt Indkjøb: Klædningsstykker, Kjøkkentøi og to store
								Foglietter med Viin. Aftenen var saa uendelig smuk. Natten slumrede
								paa Træer og Buske, men høit oppe over os hang Fuldmaanen, som en
								deilig gylden Baad, paa det høit opspændte sortblaae Hav, der sendte
								Kjøling over den afbrændte Campagne.Jeg tænkte paa de rige Sale, den venlige Dame og de mange
								Bifalds-Klap, drømte vaagen og i Søvne den samme deilige Drøm, der
								snart blev til Virkelighed, den skjønne Virkelighed.Mere end eengang blev jeg hentet til Rom, den smukke venlige Dame
								morede sig over mit Væsen, jeg maatte fortælle, ret pluddre, som var
								det for gamle Domenica; hun havde stor Glæde
								deraf og roste mig for Eccellenza. Han var mig ogsaa god og dobbelt
								god, fordi han var den uskyldige Aarsag til min Moders Død; han sad
								i Vognen, da de løbske Heste foer hen over vore Hoveder. Den smukke
								Dame hedte Francesca; hun tog mig tidt med
								sig ind i det rige Billedgallerie, Borghesernes Palais indeslutter;
								mine naive Spørgsmaal og Yttringer foran de herlige Billeder fik
								hende til at lee; hun fortalte dem igjen til de Andre og Alle loe
								med hende. Om Formiddagen vare Salene opfyldte med Fremmede fra hiin
								Side Bjergene. Malerne sad og copierede de forskjellige Stykker, men
								ud paa Eftermiddagen vare Malerierne i deres egen Eensomhed; da gik
									Francesca og jeg dernede, og hun
								fortalte mig mange Historier, som Billederne gave Anledning til.Francesco Albanis Aarstider vare især mine
								Favoritstykker; de smukke, lystige Englebørn, Amoriner lærte hun mig
								de hed, vare som sprungne ud af mine Drømme. Hvor herligt tumle de
								sig ikke i Vaarens Stykke: En Flok hvæsse
								deres Pile, medens een dreier den store Slibesteen, som to, der
								flyve oven over hælde Vandet ned paa. I Sommeren flyve de om Træernes Grene, der bugne af Frugt, som
								de plukke af; de svømme i det friske Vand og lege dermed. Høsten bringer Jagtens Glæder, Amor sidder med Blus i Haanden paa sin lille
								Vogn, som to af Kameraderne trække, medens Kjærlighed vinker af den
								flinke Jæger og viser ham Pladsen, hvor de kunne hvile sig ved
								hinandens Side. Vinteren har luilet alle de
								Smaa i Søvn, dybt og fast slumre de rundtom. Nympherne stjæle deres
								Kogger og Pile, som de kaste paa Ilden, der snart fortærer de
								farlige Vaaben.Hvorfor Englene kaldtes Amoriner, hvorfor de gik og skjød, ja der  vare mange Ting, jeg vilde have en
								tydeligere Forklaring om, end den Francesca
								øieblikkelig gav mig.»Du maa læse selv derom,« sagde hun, »der er meget, Du selv maa lære
								at kjende, men Begyndelsen dertil er ikke moersom! den lange Dag maa
								Du sidde med din Bog paa Bænken, kan ikke lege med Gjederne i
								Campagnen, eller gaae her og see paa dine smaa Venner! Hvad var Dig
								kjærest, enten at kunne ride med Hjelmbusk og Sabel ved den hellige
								Faders Kareth, faae slig en prægtig Rustning fra Top til Taa, som
								den, Du har seet Fabiani har paa, eller at forstaae alle de skjønne
								Billeder, Du fik at see, kjende den hele Verden omkring Dig, og vide
								tusinde Historier, skjønnere, end de jeg har fortalt Dig.«»Men kan jeg da aldrig mere komme til Dig?« spurgte jeg; »tør jeg
								ikke altid blive hos den gode Domenica?«»Du husker jo nok din Moder, dit kjære Hjem hos hende? Da vilde Du jo
								altid blive der, tænkte ikke paa Domenica,
								ikke paa mig, og nu ere vi de nærmeste for Dig. Om kort Tid kunde
								det igjen være anderledes, saaledes gaaer det hele Livet!«»Men I døe dog ikke, som min Moder!« spurgte jeg, og fik Taarer i
								Øinene.»Døe eller skilles ad maae vi Alle! der vil komme en Tid, vi ikke
								kunne være sammen, som nu, og da vilde jeg vide Dig glad og
								lykkelig!«En Strøm af Taarer var mit Svar, jeg følte mig saa ulykkelig, uden
								selv ret at tydeliggjøre mig Grunden dertil. Francesca klappede mig paa Kinden, sagde, at jeg ogsaa var
								alt for blød, og at det slet ikke var godt i denne Verden. Nu kom
								Eccellenza til med den unge Officier, der havde sat Krandsen paa mit
								Hoved, da jeg første Gang improviserede for dem. Han hed Fabiani, og holdt ogsaa meget af mig.Der er Bryllup, glimrende Bryllup i Villa Borghese! lød det, nogle
								Aftener efter, ud til Domenicas fattige Huus
								paa Campagnen; Francesca var Fabiani's Brud og skulde om faa Dage følge
								ham til hans Godser ved Florents. Brylluppet
								stod tæt ved Rom i Borghesernes Villa, i den smukke tætte Skov af
								Laurbær og eviggrønne Ege, hvor de høie Pinier Vinter og Sommer
								løfte deres altid lysegrønne Krone op i den blaa Luft. Den Gang, som
								nu, var Skoven et Forlystelsessted for Romerne og de Fremmede; de
								rige Eqvipager rullede gjennem de tætte Egealleer, de hvide Svaner
								svømmede i de blikstille Søer, hvor Grædepilene speilede sig, hvor
								de kunstige Vandfald styrtede over Steenblokkene.  Høibarmede Romerinder med Ild i Øiet
								rullede til Festen og saae stolte ud over de livsglade Bønderpiger,
								der dandsede paa Veien og sloge Tambourinen. Gamle Domenica gik den lange Vei over Campagnen
								med mig, for at vi ogsaa kunde være med ved vor Velgjørerindes
								Bryllup. Ude fra Haven, hvor de høie Aloer voxe som Espalier op af
								den hvide Muur, stode vi og saae Lysene glimre gjennem Vinduerne.
									Francesca og Fabiani vare viede. Fra
								Salen tonede Musiken ud til os; og fra den grønne Plaine, hvor
								Amphitheatret er anlagt, steg Raketter og deilige Ildfiske, der
								legede i det blaa Lufthav. Skyggerne af en Dame og en Herre bevægede
								sig ved et af de høie Vinduer; »det er ham. og hende!« sagde Domenica. Skyggerne bøie sig mod hinanden i
								det halvdunkle Vindue, som forenedes de i et Kys. Jeg saae min gamle
								Pleiemoder folde Hænderne og bede; da sank jeg uvilkaarlig ned foran
								de sorte Cypresser og bad for min eiegode Signora; Domenica knælede med mig. »De blive
								lykkelige!« og Ilden faldt som tusinde Stjerneskud bejaende fra
								Luften; men min gode Gamle græd, græd for mig, thi snart skulde vi
								skilles ad. Eccellenza havde kjøbt en Plads til mig i
								Jesuiter-Skolen, hvor jeg skulde oplæres med andre Børn til et mere
								glimrende Liv, end gamle Domenica og
								Campagnen kunde bringe mig.»Det er nok sidste Gang,« sagde den gamle Moder, »at vi To, medens
								mine Øine ere aabne, gaae over Campagnen! Blanke Gulve og brogede
								Tepper skal Din Fod betræde, det har ikke gamle Domenica; men Du var et godt Barn, Du vil blive det og
								aldrig glemme mig og stakkels Benedetto! O
								Gud, endnu kan en Ret stegte Castanier gjøre Dig lyksalig! Du kan
								sidde og puste til Rørene, og jeg kan see Guds Engle i Dine Øine,
								naar Rørene brænde og de fattige Castanier stege! saa glad bliver Du
								aldrig mere ved saa liden en Gave. Campagnens Tidsler have dog røde
								Blomster, paa den Riges blanke Gulv voxer ikke et Straa, og Gulvet
								er glat, man falder der saa let! - Glem aldrig, at Du er et fattigt
								Barn, min lille Antonio. Husk paa, at Du skal see, og ikke see!
								høre, og ikke høre! saa kommer Du frem i Verden. Naar vor Herre
								engang løser op for mig og Benedetto, naar
								det lille Barn, Du vuggede, slider paa Livet med fattig Mand i
								Campagnen, da kommer Du maaskee engang i Din egen Vogn, eller paa en
								deilig Hest, holder ved den gamle Gravstue, hvor Du har sovet, leget
								og levet med os; seer fremmede Folk derinde, som bøie sig dybt for
								Dig! Hoffærdig vil Du ikke være, men tænke paa gamle Dage, tænke paa
								gamle Domenica! see, hvor Castanierne kogte, og hvor
								Du vuggede det lille Barn! Du vil tænke paa Din egen fattige
								Barndom, Du eiegode Sjæl!« her kyssede hun mig saa fast og græd; det
								var, som mit Hjerte vilde briste. Gangen hjemad og hendes Tale var
								mig tungere, end siden Afskeden selv, thi da talte hun ikke, men
								græd kun, og da vi vare udenfor, løb hun tilbage og tog det gamle
								halvforrøgede Madonnabillede, der var klistret paa Døren, rev det af
								og gav mig det med; jeg havde jo kysset det saa tidt, det var det
								Eneste, hun havde at give mig.VII Skolelivet. Habbas Dahdah. Divina
									comedia. Senatorens Brodersøn.Signora var reist bort med sin Gemal jeg var
								Skolar i Jesuiter-Skolen; nye Beskjæftigelser sysselsatte mig, nye
								Bekjendter traadte frem, mit Livs dramatiske Deel begyndte at
								udvikle sig. Her præsse Aar sig sammen, hver Time rig paa Afvexling,
								det er en Cyclus af Billeder der nu, seet fra et fjernere
								Standpunkt, smelter sammen i eet eneste stort Malerie: mit Skoleliv. Som for den Fremmede, der første
								Gang bestiger Bjergene og nu ovenfra seer ned over et Hav af Skyer
								og Taage, der lidt efter lidt hæver sig, eller fordeles, saa at nu
								en Bjergtop med Byer titter frem, nu det solbelyste Partie af Dalen,
								saaledes aabenbarede sig, fremsteg og voxte min Aandens Verden.
								Lande og Byer, jeg aldrig havde drømt om, fødtes bag Bjergene, der
								begrændse Campagnen, Historien befolkede mig hver Plet, sang mig
								sælsomme Sagn og Eventyr; hver Blomst, hver Væxt fik Betydning, men
								skjønnest stod mig mit Fædreneland, det herlige Italia; jeg følte mig stolt af at være Romer; hver Plet i
								min Fødeby blev mig kjær og interessant, de sønderbrudte Capiteler,
								henslængte som Hjørnestene i de snævre Gader, vare mig hellige
								Rester, Memnonsstøtter, der sælsomt sang til mit Hjerte. Tiberens
								Siv hvislede om Romulus og Remus,
								Triumphbuer, Søiler og Statuer indpræntede mig dybere mit
								Fædrenelands Historie; jeg levede i hiin classiske Old, og min
								Nutid, det vil sige: Læreren i Historien, gav mig Roes og Hæder
								derfor. Hvert Selskab, det politiske, som det kirkelige,
								Forsamlingen i Kroen og den fornemme Kreds om den Riges Spilleborde,
								hver have de sin Harlequin, han bære nu Brix, Ordenskjæde eller
								Ornat, en Skole har ham ikke mindre. De unge Øine opdage let Skiven
								for deres Spot; vi havde vor, saa godt som noget Selskab, og vor var
								den alvorligste, den meest gnavne, brummende, prædikende Harlequin
								og derved den kosteligste: Abbaten Habbas
								Dahdah, et arabisk Skud, fra sin Barndom omplantet og opvoxet i
								det pavelige Gebeet, nu vor  Smags
								Leder og Styrer, Jesuiter-Skolens, ja Academia Tiberina's æsthetiske
								Hoved.Som Ældre har jeg tidt tænkt over Poesien, denne sælsomme,
								guddommelige Indskydelse. Den staaer mig, som det rige Guld i
								Bjerget; Dannelse og Opdragelse ere de snilde Bjergmænd, som vide at
								rense det; stundom kan man støde paa ganske ublandede Stykker:
								Naturdigterens lyriske Improvisationer. Een Aare bringer Guld, en
								anden Sølv, men der findes ogsaa Tin og ringere Metaller, som ikke
								ere at foragte, tidt kunne de ved Polering og Udziringer endogsaa
								komme til at see ud, som det ægte Sølv og Guld; efter disse
								forskjellige Metaller inddeler jeg mine Poeter i Guld-, Sølv-,
								Kobber- og Jernmænd Men nu kommer der en ny Skare, de, som kun
								arbeide i simpelt Pottemagerleer, Ikkepoeterne, som dog saa gjerne
								ville med i Lauget. Habbas Dahdah var en af
								disse og stod just da paa det Punct, at have bragt det til at gjøre
								et vist Slags Potter, som han med en Art poetisk Frihed slog over
								Folk, som han hverken i dyb Følelse eller Digteraand var istand til
								at maale sig med. Lette, smidige Vers, kunstige Formationer af
								disse, saaledes at de for Øiet dannede Vaser, Hjerter og Sligt,
								fandt hans Beundring og Bifald. Det var saaledes maaskee ene det
								forunderlige Melodiøse i Petrarca's
								Sonnetter, der indtog ham for denne Digter, maaskee ogsaa Mode,
								eller en fix Idee, et lyst Øieblik i hans Anskuelsers Sygelighed,
								thi Petrarca og Habbas Dahdah vare to høist
								forskjellige Væsner. Han lod os lære næsten Fjerdedelen af det lange
								episke Digt, Africa*, saa at der faldt salte
								Taarer og Stokkeprygl for Scipionerne. Grundigheden hos Petrarca blev daglig indpræget os; »de
								overfladiske Poeter,« sagde han, »disse, som kun male med Vandfarve,
								Phantasiebørnene, ere den rette Fordærvelsens Yngel! selv den
								største af disse, denne Dante, som maa have
								Himmel, Jord og Helved, i Bevægelse, for at kunne opnaae en
								Udødelighed, som Petrarca alt vinder ved en
								eneste lille Sonnet, er mig liden, saare liden! Ja vel, han kunde
								skrive Vers! Det er disse Tonebølger, der bære hans Babeltaarn til
								de fjerne Slægter! Havde han dog fulgt sin første Plan, skrevet det
								paa Latin, da havde det viist Studium, men det har generet ham og
								saa skrev han i dette volgare, vi endnu
								have. En Strøm er det * Petrarca
									fodres i Arezzo den 20de Juli 1304. Han levede og aandede kun
									for de gamle Classiker, men Laura, som
									han lærte at kjende i Avignon 1327, bandt ham til Verden. For at
									forevige sig og Scipionerne skrev han
									sit episke Digt: Africa, der er glemt
									for hans melodiøse Sonnetter til Laura,
									dem han ikke selv vurderede saa høit. siger Boccacio, hvorigjennem en Løve kan svømme og et Lam gaae; jeg
								finder ikke denne Dybde og Simpelhed Der var ingen rigtig Grund hos
								ham ingen Fasthed, en evig Vaklen mellem Oldtid og Nutid! Men Petrarca, denne Sandhedens Apostel, viste
								ikke sit Mod ved med Pennen at sætte en afdød Pave eller Keiser i
								Helvede; han stod i sin Tid, som Choret i den græske Tragedie,
								traadte op, en mandlig Casandra, varslende, dadlende, mod Paver og
								Fyrster. Ansigt til Ansigt mod Carl den Fjerde vovede han at sige:
								»Man seer paa Dig, at Dyder ikke arves!« Med ædel Selvbevidsthed
								opfordrede han sine Samtidige til at erklære, om han var værdig at
								bekrandses, som Digter, da Rom og Paris
								vilde række ham Krandsen. I tre Dage lod han sig examinere, som var
								han en Pebling, som I, før han besteg Capitoliet, hvor Neapels Konge
								hang Purpurkaaben om ham og Roms Senat rakte ham Laurbærkronen, som
									Dante aldrig fik!«*Saaledes gik enhver Tale ud paa, kun at hæve Petrarca og nedsætte Dante,
								skjøndt de smukt burde staae ved Siden af hinanden, som den duftende
								Natviol og den blomstrende Rosenhæk. Alle Sonnetterne maatte vi lære
								udenad, Dante læste vi ikke et Ord af, kun ved Habbas Dahdahs Daddel lærte jeg, at han bevægede sig i
								Himlen, Skjærsilden og Helvede, tre Elementer, der i høieste Grad
								tiltalte mig og indaandede den meest brændende Lyst til at kjende
								dette Arbejde, men det maatte være hemmeligt; Habbas Dahdah havde ikke tilgivet mig, at jeg berørte
								denne forbudne Frugt.En Dag, da jeg paa piazza Navone** vandrede
								om mellem de opstablede Oranger, Jernskramleriet, der laae hen af
								Jorden, de gamle Klæder og hele dette Pulterkammer-Chaos, Pladsen
								frembyder, kom jeg til et Bord med gamle Bøger og Billeder. Her laae
								Karicaturer med Macaronislugere, Madonnaer med Sværdet i det
								blødende Hjerte, og slige høist forskjellige Sager. Et Bind afMetastasio tiltrak sig min Opmærksomhed; jeg
								havde en Paolo i Lommen, en stor Formue for
								mig og sidste Rest af de Scudi, Eccellenza for et halvt Aar siden
								havde givet mig til Lommepenge. Nogle Bajocchi vilde jeg nok anvende* Dante, hvis Døbenavn var durante, fødtes i Florents 1265; da han var
								ti Aar gammel forelskede han sig i BeatricePortinari, som alt døde 1290; hun var
								Idealet for ham af skjøn Qvindelighed, der luttrede og adlede hans
								SjæL Han var Kriger i Kampen mellem Arezzo
								og Pisa, virkede siden som Statsmand og døde
								i Ravenna 1321. ** Roms største Torv, der
								paa visse Dage, i den varme Sommer, sættes under Vand.paa Metastasio, men den hele Paolo kunde jeg
								ikke skille mig ved*. Handelen var næsten sluttet, da mine Øine
								faldt paa et Blad: »divina Comedia di
								Dante!« Min Kundskabens forbudne Frugt paa ondt og godt! Jeg
								kastede Metastasio og greb efter hiin, men
								den hang mig for høit, kun tre Paoli kunde løse den ned; jeg vendte
								Skillingen i Haanden, til den brændte som Ild, men den vilde ikke
								fordobles, og kun ned til denne Priis kunde jeg stemme Sælgeren, thi
								det var Italiens bedste Bog, Verdens første Digterværk, sagde han,
								og en Veltalenheds-Strøm over Dante, den af
									Habbas Dahdah nedsatte Dante, strømmede
								fra den ærlige Mands Læber.»Hvert Blad,« sagde han, »er saa godt, som en Præken! Det er en Guds
								Prophet, ved hvis Haand man gaaer gjennem Helveds Luer ind i det
								evige Paradiis! I kjender den ikke, unge Herre! ellers slog I strax
								til, om jeg endogsaa forlangte en Scudo! for Eders hele Liv har I
								der Fædrenelandets skjønneste Bog, og det for lumpne to Paoli!« Ak,
								jeg havde gjerne ogsaa givet tre, havde jeg kun havt dem, men nu
								blev jeg, som Ræven om de sure Druer, vilde ogsaa vise min Lærdom og
								krammede en Deel af Habbas Dahdahs Taler ud
								imod Dante, i det jeg hævede Petrarca.»Ja, ja!« sagde Bogkræmmeren, da han med megen Heftighed og
								Begeistring havde forsvaret sin Digter: »I er for ung, og jeg for
								meget Lægmand til at vi kunne bedømme slige Folk! Lad hver være god
								for sig! I har ikke læst ham! I kan ikke! Et ungt varmt Blod kan
								ikke selv føde Galde mod saadan en Verdens Prophet!«Da jeg nu ærligt tilstod ham, at min Dom var ene bygget paa min
								Lærers Udsagn, tog han af Begeistring for sin Digter Bogen, og skjød
								den til mig, forlangte kun, som Opreisning for den Paolo, han fik
								mindre, at jeg nu læste den og da ikke fordømte Italiens Stolthed,
								hans kjære, himmelske Dante.O hvor jeg blev lyksalig for Bogen! den var nu min, min evige
								Eiendom. Tvivl havde jeg altid næret til den bittre Habbas Dahdahs Dom; min Nysgjerrighed og
								Bogkræmmerens Begeistring satte mig i den høieste Spænding, saa at
								jeg neppe kunde oppebie det Øieblik, hvor jeg, useet af Andre,
								første Gang kunde begynde paa Bogen.Et nyt Liv lod den oprinde for mig! min Phantasie fandt i Dante et* En Scudo er omtrent af samme Værdi, som en dansk Species; den
								har 10 Paoli og paa hver Paolo gaaer igjen 10 Bajocchi; disse sidste
								ere Kobbermønter, de andre Sølv.uopdaget Amerika med en større, en yppigere Natur, end den jeg før
								havde kjendt; mægtigere Fjelde, rigere Farvepragt! jeg oplevede det
								store Hele, led og nød med den udødelige Sanger. Indskriften over
								Helvede klang mig ideligt, som Dommedagsklokker paa min Vandring med
								ham dernede.»Igjennem mig man gaaer til Smertens Stad,Igjennem mig til Smertens evige Væren,Igjennem mig til de Forbandede.Retfærdighed drev ham, der har mig bygget,Almagt, Urkjærlighed, Alvidenhed,De have grundet disse mine Mure!« Jeg saae denne Luft, altid sort, som Ørkenens Sand, der hvirvler i
								Stormen, Adams Sæd falde, lig Høstens Blade, mens jamrende Aander
								hylte i Luftstrømmen. Men Taarer trængte mig i Øiet ved Synet af de
								ædle Store, der, udeelagtige i Christendommen, her fandt et
								Opholdsted Horøer, Socrates, Brutus, Virgil og Flere af Oldtidens
								Bedste og Ædleste, her altid fjernede fra Paradiset. Det var mig
								ikke nok, at Dante havde gjort det saa
								hyggeligt og godt, som det i Helved kunde være, Tilværelsen var dog
								en Jammer uden Qvaler, en haabløs Længsel; de hørte dog til
								Fordømmelsens Rige, indesluttedes af de dybe Helveds Sumpe, hvor
								Fordømtes Suk skjød Boble ved Boble i Gift og Pestdamp. Hvorfor
								kunde ikke Christus, da han nedfoer til
								Helvede og atter opsteg til Faderens høire Haand, tage Alle med sig
								fra Længseleris Dal? Kunde Kjærligheden vælge mellem lige
								Ulykkelige? -Jeg glemte saa ganske, at det Hele var en Digtning. Til
								mit Hjerte naaede de dybe Suk fra den sydende Beegsøe; jeg saae den,
								saae Simonisternes Hær, hvor de dykkede op, og Dæmonerne da stak dem
								med den skarpe Fork. De levende Skildringer afprægede sig dybt i min
								Sjæl, de blandede sig i mine Ideer om Dagen, i mine Drømme om
								Natten. Tidt, naar jeg sov, hørte man mig raabe: »Pape Satan, alepp Satan pape!« man troede, at jeg havde
								Anfægtelser af Djævelen, og det var Reminiscenser, jeg gjentog, af
								hvad jeg havde læst. I Underviisnings-Timerne var jeg adspredt,
								tusinde Ideer trængte ind paa mig. Med den bedste Villie kunde jeg
								ikke forjage dem. »Hvor er Du henne, Antonio?« spurgte man, og Skræk og Skam overfaldt mig, thi jeg
									 vidste nok, hvorfra det kom, men
								slippe Dante, ikke fuldende den hele
								Vandring, var mig umuligt.Dagen syntes mig lang og tung, som den forgyldte Blykaabe, Hyklerne
								maa bære i det dantiske Helvede. Med Uro i Hjertet sneg jeg mig til
								min forbudne Frugt og inddrak Skrækkebilleder, der straffede mig for
								min indbildte Synd. Selv følte jeg Stikket af Dybets Slanger, der
								stikke og hvirvle hen i Flamme, hvorfra de nyfødte, som en Phønix,
								atter stige, for at udsende deres Gift.De andre Skolarer, som sov paa Værelset med mig, vaagnede tidt om
								Natten ved mit Skrig, fortalte om min sælsomme, usammenhængende Tale
								om Helvede og de Fordømte. Den gamle Custode havde til sin Skræk en
								Morgen seet, at jeg med aabne Øine og dog i sovende Tilstand reiste
								mig op i Sengen, nævnede Lucifer og brødes med ham, til jeg
								afkræftet sank tilbage i Puderne.Det var nu almindeligt antaget, at jeg havde Anfægtelser af den Onde;
								min Seng blev besprængt med Vievand, man holdt mig til, nøie at læse
								et vist Antal Bønner, før jeg gik til at sove; intet kunde virke
								skadeligere imod min Helbredelse, end just denne Fremgangsmaade mod
								mig, mit Blod kom derved i en større Bevægelse jeg selv i en mere
								ængstelig Spænding, da jeg kjendte Grunden, og saae, hvorledes jeg
								røbede den. Endelig naaede jeg da Overgangspunktet, kom fra Stormen
								i et Slags Havblik.Mellem alle Skolarer stod ingen ved Hoved eller Fødsel høiere end Bernardo, den livsglade, næsten for
								overgivne Bernardo. Det var hans daglige
								Spads, at ride paa den udstaaende Tagrende, høit over fjerde Etage,
								og at ballancere paa et Bræt mellem de to Hjørnevinduer under Taget.
								Alle Forvirringer i vor lille Skolestat gjaldt for at komme fra ham,
								og kom sædvanligt ogsaa. Klosterets Stilhed og Ro søgte man at
								udbrede over os og den hele Bygning, men Bernardo var den forstyrrende Kobold, dog viste han sig aldrig
								ond, kun mod den pedantiske Habbas Dahdah
								spillede han lidt over i denne Farve, hvorfor der ogsaa altid var et
								spændt Forhold mellem disse; men Bernardo blev ikke afskrækket
								derved: han var en Brodersøn af Roms Senator, havde store Rigdomme
								og glimrende Udsigter, »thi Lykken,« sagde Habbas
									Dahdah, »kastede sine Perler i raadne Træbuler, og gik
								forbi den ranke Pinie.«Sin bestemte Mening havde Bernardo i enhver
								Ting, og hvor han  mellem Kameraderne
								ikke kunde gjøre den gjældende med Ordet, vare ogsaa Hænderne til
								Tjeneste, for at indpode paa Rygstykkerne hans saftgrønne Ideer;
								altid var han saaledes den dominerende. Høist forskjellige i vore
								Naturer, fandt der dog det bedste Forhold Sted mellem os. Jeg var nu
								alletider den Eftergivende, men selv dette gav ham Anledning til at
								spotte mig.»Antonio!« sagde han, »jeg kunde prygle Dig, vidste jeg derved at
								kunne sætte lidt Galde i Dig. Vilde Du bare kun eengang vise
								Characteer! slaae mig med knyttet Haand ind i Ansigtet, naar jeg
								drillede Dig, saa kunde jeg blive Din oprigtigste Ven, men nu har
								jeg slet intet Haab om Dig!«En Morgenstund, da vi to just vare ene i Salen, satte han sig op paa
								Bordet foran mig, saae mig leende ind i Ansigtet, og sagde: »Du er
								dog en større Skjælm, end jeg! Du spiller jo fortræffeligt Comedie!
								Saa vander man hans Seng og ryger hans Person! Troer Du ikke, jeg
								veed det. Du læser Dantes Comedie!«Jeg blev som et Blod og spurgte, hvor han kunde beskylde mig for
								Sligt.»Har Du ikke selv denne Nat i Søvne beskrevet mig Djævelen lige ud af
									divina comedia. Skal jeg fortælle Dig en
								Historie? Du har jo megen Phantasie, og maa fornøie Dig over
								Skildringer! I Helvede er der ikke blot Ildsøer og forpestende
								Moser, som Du nok veed af Dante, men ogsaa
								store Damme, ganske tilfrosne, lis og lis, hvor Sjælene evigt ere
								frosne fast; naar man har passeret disse, kommer man ind i det
								allerdybeste Dyb, hvor de ere, som have forraadt Velgjørere, og hvor
								altsaa Lucifer er, som Oprøreren mod Gud,
								vor største Velgjører. Han staaer skjult i lis til Brystet, har
								Gabet spilet op og inde i det holder han Brutus, Cassius og Judas
								Ischarioth; denne sidste har endogsaa sit Hoved indad i Gabet, mens
								den fæle Lucifer ryster sine uhyre
								Flaggermusevinger. Seer Du, rnin Søn, naar man eengang har seet den
								Karl, glemmer man ham ikke saa let. Ham gjorde jeg Bekjendtskab med
								i Dantes Helvede, og ham beskrev Du til
								Punkt og Prikke i Søvne denne Nat; da sagde jeg til Dig, ligesom nu:
								Du har jo læst Dante! men da var Du ærligere
								end nu, Du hyssede af mig og nævnet vor elskværdige Habbas Dahdah. Tilstaae det kun og som
								vaagen! jeg vil ikke røbe Dig! Det er endelig engang noget af Dig!
								Ja, ja, jeg har altid næret et Slags Haab. Men hvor har Du faaet
								finger paa Bogen? Hos mig kunde Du have faaet den; jeg anskaffede
								mig den strax; da Habbas Dahdah talte ondt om den, kunde jeg
								jo nok vide, at den var værd at læse. De tykke Bind skrækkede
								rigtignok, men for at drille ham, tog jeg fat paa den, og nu er det
								tredie Gang jeg læser den. Er Helvede ikke brillant? Hvor troer Du,
									Habbas Dahdah kommer? Han kan faae det
								baade varmt og koldt!«Min Hemmelighed var røbet, men jeg kunde stole paa Bernardos Taushed. Et fortroligere Forhold knyttedes
								mellem os; vore Samtaler, naar vi vare ene, dreiede sig om »divina comedia«; denne opfyldte og
								begeistrede mig, jeg maatte udtale hvad der beskjæftigede min Sjæl
								og mine Tanker: Dante og hans udødelige Værk
								blev saaledes mit første Digt, som jeg nedskrev paa Papiret.I Udgaven til divina comedia stod hans
								Levnetsbeskrivelse, rigtignok kun en Skizze, men nok for mig til at
								opfatte et eget Billede deraf Jeg besang i ham og Beatrice den rene aandelige Kjærlighed, skildrede hans
								Smerte i Kampen mellem de Sorte og Hvide, den Bandlystes tunge
								Vandringer over Bjergene og hans Død mellem Fremmede. Meest levende
								udtalte jeg den befriede Sjæls Flugt, dens Skuen tilbage overjorden
								og Dybet; den hele Skildring var i faa Træk laant fra hans udødelige
								Digt. Skjærsilden, som han selv havde
								besjungen den, aabnede sig atter; Undertræet prangede med herlige
								Frugter paa de bøiede Grene, der vædedes af evigt brusende Vandfald.
								Han sad i Baaden, hvor Engelen brugte sine store hvide Vinger, som
								Segl, mens Bjergene rundt om bævede, i det de luttrede Sjæle stege
								til Paradiset, hvor Solen og alle Engle, som Speil, kun kastede
								Straalerne tilbage fra den evige Gud, hvor Alt var Salighed; det
								laveste Trin, som det hoieste, gav den lige stor, eftersom hvert
								Hjerte kunne rumme den.Bernardo hørte mit Digt og fandt det ganske
								mesterligt. »Antonio,« sagde han, »det maa Du fremsige til Festen!
								Det vil ærgre Habbas Dahdah! Det er
								kosteligt! Ja, ja, det og intet andet skal Du fremsige!«Jeg gjorde en benægtende Bevægelse.»Hvad?« udbrød han, »Du vil ikke? Da vil jeg! pine ham skal jeg med
								den udødelige Dantel Herlige Antonio, lad
								mig faae dit Digt! Jeg fremsiger det! Men saa maa det rigtignok gaae
								for mit! Vil Du ikke nok miste dine smukke Fjer, til at pynte
								Alliken med? Du er jo et mageløst foieligt Menneske, og her er det
								et smukt Træk af dig! Du siger jo ja?«Hvor gjerne vilde jeg ikke føie ham, hvor gjerne selv see denne Spøg;
								der behøvedes altsaa ikke mange Overtalelser.Det var den Tid Skik i Jesuiterskolen, som endnu i Propaganda paa den spanske Plads, at den 13de Januar, »in onore del sancti re magi«, den største
								Deel af Eleverne optraadte som Declamatorer, hver med et Digt i de
								forskjellige Sprog, som her dyrkedes, eller var givet dem ved Fødsel
								og Hjem; selv kunde vi vælge et Stof, dette blev nu underkastet
								Censur af vore Lærere og derpaa tilladt os at udarbeide.»Og I, Bemardo,« sagde Habbas Dahdah den Dag vi skulde opgive vort Thema, »I, Bemardo, har vel intet valgt? I hører ei til
								Sangfuglenes Slægt, Eder kunne vi overspringe!«»O nei,« var Svaret, »jeg vover det denne Gang! jeg har tænkt at
								besynge en af Digterne! Rigtignok ikke den største, det Mod har jeg
								ikke endnu, men jeg har tænkt paa en af de mindre, denne Dante!«»Ei, ei,« svarede Habbas Dahdah, »han vil
								træde op, og træde op med Dante! det bliver et Mesterstykke! det gad
								jeg nok høre! Men da alle Cardinalerne komme og Alverdens Fremmede,
								bliver det nok bedst, at opsætte denne Lystighed til
								Carnevalstiden!« og nu gik han ham forbi, men Bernardo lod sig ikke
								saaledes afspise, og erholdt fra de andre Lærere Tilladelsen. Hver
								havde nu sit Stof, jeg valgte Italiens Deilighed.Selv skulde man rigtignok ganske behandle sit Arbeide, men det var
								intet ringe Middel til at vinde Habbas
								Dahdah og frembringe en Art Solglands paa dette
								Regnveirs-Ansigt, at man gav ham Digtet til Gjennemlæsning, bad ham
								om Raad og Hjælp; almindeligviis omarbeidede han da det hele Digt,
								flikkede og syede paa det, saa at det blev ligesaa slet som før, men
								paa en anden Maneer; kom da en eller anden Fremmed til at rose
								Digtet, vidste han da ogsaa at fortælle, at man jo gav disse Forsøg
								nogle smaa Stænk af sit eget Vid, polerede det grove af o.s.v.
								o.s.v.Mit Digt over Dante, som Bernardo nu vilde
								sige som sit, fik han da slet ikke at see.Endelig var Dagen der. Vognene rullede alt til Porten; de gamle
								Cardinaler i deres røde Kapper med de lange Slæb traadte ind og toge
								Plads i de pyntelige Lænestole. Placater over vore Navne og i de
								Sprog, i hvilke hver af os oplæste Digte, bleve uddeelte. Habbas Dahdah holdt Indlednings-Talen, og nu
								fulgte Digte i syrisk, caldæisk, coptisk, ja selv i sanskrit, i
								engelsk og andre sælsomme Tungemaal, jo  mere fremmed og forunderligt Sproget klang,
								desstørre blev Bifaldet, Bravo og Klap steg under den hjerteligste
								Latter.Med skjælvende Hjerte traadte jeg frem og udtalte de faa Stropher til
								mit Italien. Et gjentaget Bravo-Raab hilsede mig fra den hele
								Forsamling, de gamle Cardinaler tilklappede mig Bifald og Habbas Dahdah smilede saa venligt, det var
								ham muligt, og bevægede prophetisk Krandsen mellem sine Hænder, thi
								i det Italienske var kun Bemardo tilbage, og
								det var ikke at formode, at det engelske Digt, der fulgte efter
								hans, skulde vinde nogle Laurbær. Nu traadte Bemardo frem ved Cathedret. Med Uro fulgte mit Øie og Øre
								ham. Dristig og stolt fremsagde han mit Digt om Dante; en dyb
								Stilhed herskede i Salen. Alle syntes grebne af den forunderlige
								Kraft, han lagde deri. Jeg kjendte jo hvert Ord, men de lød mig som
								Digterens Sang, naar den har faaet Tonevinger. Det meest eenstemmige
								Bifald tilfaldt ham. Cardinalerne reiste sig op, Alt var som
								tilende, Krandsen tilfaldt Bernardo; kun for
								Ordens Skyld hørte man det efterfølgende Digt; det fik ogsaa sine
								Klap, men derpaa vendte man strax tilbage igjen til Skjønheden og
								Begeistringen i Digtet om Dante.Mine Kinder brændte som Ild, mit Bryst svulmede, jeg følte en
								uendelig navnløs Salighed, min hele Sjæl inddrak al den Virak, man
								bragte Bemardo; jeg saae hen paa ham, han
								var en ganske anden, end jeg nogensinde tilforn havde seet ham at
								være; dødbleg, med Øiet imod Jorden, stod han som en Forbryder, han,
								der ellers saae Alle kjekt ind i Øinene. Habbas
									Dahdah gjorde en lignende Figur og syntes i Adspredelse at
								ville plukke Krandsen itu; en af Cardinalerne tog den, og satte den
								om Hovedet paa Bernardo, der bøiede Knæ, i
								det han knugede begge Hænder for Ansigtet.Efter Festen søgte jeg Bernardo. »I Morgen!«
								raabte han og rev sig løs.Den følgende Dag mærkede jeg, hvorledes han undgik mig, og det
								bedrøvede mig, thi mit Hjerte hang forunderligt fast ved ham, det
								trængte til en Sjæl i denne Verden og havde udseet sig ham.To Aftener gik; da hang han om min Hals, trykkede min Haand og sagde:
								»Antonio! jeg maa tale med Dig, længer kan jeg ikke udholde det! og
								vil det heller ikke! Da man trykkede mig Krandsen om mit Hoved, var
								det, som tusinde Torne. Berømmelsen klang som Spot! Det var jo Dig,
								Æren tilkom! jeg saae Glæden i dit Øie, og veed Du det?: Jeg hadede
								Dig! -ja, Du staaer mig ikke længer saaledes, som  før, det er en ond Følelse jeg beder Dig om
								Forladelse derfor, men vi maa skilles ad, her hører jeg dog ikke
								hjemme! jeg vil bort! ikke næste Aar staae til Spot for de Andre,
								naar de stjaalne Fjær mangle mig! Min Onkel skal og maa sørge for
								mig. Jeg har sagt ham det! jeg har endogsaa kunnet tigge ham derom!
								jeg har været under min Natur og -jeg synes,
								Du er Skyld i det Hele! Jeg har en Bitterhed mod Dig, som piner mig,
								piner mig til Sjælen! - kun i et nyt Forhold kunne vi blive Venner
								-! og vi ville være det, lov mig det Antonio!«»Du er ubillig mod mig,« sagde jeg, »ubillig mod Dig selv! lader os
								ikke tænke paa det tossede Digt, eller paa den hele Historie! giv
								mig din Haand, Bernardo, og bedrøv mig ikke med saadan sælsom Tale!«»Vi blive altid Venner!« sagde han og forlod mig. Seent paa Aftenen
								kom han først hjem igjen paa sit Soveværelse, og næste Morgen var
								det bekjendt, at han forlod Skolen, for at tage en anden
								Bestemmelse.»Han gik jo som et Stjerneskud!« sagde Habbas
									Dahdah ironisk, »han forsvandt, i det man mærkede Glandsen!
								det Hele var Knald, og det, det er ogsaa Digtet! Jeg har det jo, for
								at denne Skat kan opbevares. Du hellige Jomfrue! naar man seer ret
								paa det, hvad er det saa! - Er det Poesie! ud og ind løber det uden
								Form eller Skikkelse; først troede jeg, det skulde være en Vase,
								siden et fransk Viinglas eller en medisk Sabel, men hvorledes jeg
								vendte og dreiede det kom den samme betydningsløse Registerform. Tre
								Steder har han en Fod-for mange! der ere skrækkelige Hiater! og fem
								og tyve Gange har han Ordet »divina«,
								ligesom om Digtet blev divina ved at
								gjentage dette Ord. Følelse og Følelse! det er slet ikke den, der
								gjør Digteren! Al denne Fægten med Phantasien, saa er man her, saa
								er man der! Heller ikke Tanken er det, nei, Besindigheden, den
								gyldne Besindighed! Digteren maa ikke lade sig henrive af sit Stof!
								kold, iiskold skal han være, sønderlemme sit Hjertes Barn og see,
								hvorledes det staaer til i de enkelte Dele; kun da fremstaaer et
								sandt Kunstværk. Ikke med denne Jagen, denne Jadsken, dette
								Begeistrings-Væsen! Saa sætte de en Krands paa slig en Dreng! Prygl
								skulde han have for sine historiske Feil, sine Hiater, sine
								Jammerligheder! Jeg har ærgret mig! og det taaler min Constitution
								ikke! - den afskyelige Bernardo!« Det var omtrent Habbas Dahdahs Lovtale.VIII Et ukjært og et kjært Møde. Den lille Abbedisse. Den
								gamle Jøde.Vi savnede alle den vilde, overgivne Bernardo, og ingen savnede ham mere end jeg; der blev en
								Tomhed rundt om, syntes jeg; mine Bøger vare mig ikke nok, i min
								Sjæl klang Dissonancer, jeg ikke selv mægtede at løse, Musik alene
								bragte øieblikkelig Harmonie; i Tonernes Verden fik mit Liv og min
								hele Stræben først Klarhed, her fandt jeg mere, end nogen Digter,
								end selv Dante udtalte, ikke blot Følelsen
								opfattede her det sjælelige Billede, men selv Øret, den sandselige
								Deel, inddrak her dets levende Væren. Hver Aften, foran
								Madonnabilledet paa Muren, sang Børnestemmerne mig Erindring om min
								egen Barndom, den lød som en Vuggesang fra Pifferariernes
								melancholske Sækkepibe, jeg hørte jo i den formummede Liigskares
								eensformige Sang de samme Toner, der løde ved min Moders Kiste. Jeg
								begyndte at tænke over det Svundne, og hvad der vilde komme; sælsomt
								snævert følte jeg det om mit Hjerte, jeg maatte synge, gamle
								Melodier tonede mig for Øret og Ordene strømmede paa disse høit fra
								Læberne, ja, altfor høit, thi det forstyrrede Habbas Dahdah flere Værelser derfra, saa han lod mig sige,
								at her var ingen Opera eller Syngeskole, de skulde ingen Trimulanter
								have i Jesuiter-Skolen uden dem, som løde til Madonnas Priis! taus
								lagde jeg da mit Hoved i Vindueskarmen, Blikket vendte vel mod
								Gaden, men Tanken mod mig selv.»Felicissima notte, Antonio!«* lød det til
								mig. En deilig stolt Hest gjorde Caprioler under Vinduet og jog saa
								afsted med sin stolte Rytter. Det var en pavelig Officier; med
								ungdommelig Smidighed bøiede han sig paa Hesten, hilsede og hilsede,
								til han var mig ude af Syne, men jeg havde kjendt ham, det var Bernardo, den lykkelige Bernardo! Hvor forskjelligt var ikke hans Liv imod mit!
								nei, jeg vilde ikke tænke* Nordboen ønsker »god Nat, sov vel!« Italienerne ønske »den
								lykkeligste Nat!« Sydens Nætter eie mere end - Drømme.derover, trykkede Hatten dybt ned over Panden, og som forfulgt af en
								ond Aand, drev jeg afsted, hvor hen Vinden vilde føre mig. Jeg
								tænkte slet ikke over, at der var en Lov, at Disciplen, i
								Jesuiterskolen, Propaganda og hver Læreanstalt i Pavestaten, naar
								han gik ud i Byen maatte ledsages af en ældre eller jevnaldrende
								Meddiscipel, og ikke vise sig ene uden en speciel Tilladelse. En saa
								almindelig Lov var aldrig blevet indpræget. Jeg tænkte slet ikke
								paa, at min Frihed saaledes var indskrænket, og gik fra den Side
								rolig afsted Den gamle Custode tænkte vel jeg havde Tilladelse
								dertil.I Corso vrimlede det med Equipager, en Række
								Vogne med Romere og Fremmede foer opad, en anden nedad; de gjorde
								deres Aftenpromenade; Folk stode i Klynger om Kunsthandlerens
								udhængte Kobberstik, og Betlerne holdt sig til for at faae en
								Skilling; det var vanskeligt at komme frem, vilde man ikke vove sig
								ind mellem Vognene; jeg var netop sluppet igjennem, da en Haand
								holdt mig fast i Kjolen, og jeg hørte en bekjendt hæslig Stemme
								hvisle: »bon giorno, Antonio!« jeg saae ned:
								der sad min Onkel, den hæslige Peppo, med de
								to visne Been bundne op om Siderne, og med Træpladerne til at skyde
								sig frem paa. Saa nær havde vi ikke i mange Aar været hinanden; jeg
								havde altid undgaaet ham ved store Omveie, skyet den spanske Trappe,
								hvor han sad, og naar jeg i en Procession eller med de andre
								Skolarer maatte forbi ham, da søgt paa det bedste at skjule
								Ansigtet.»Antonio! mit eget Blod!« sagde han og holdt mig i Kjolen. »Kjender
								Du ikke nok din Morbroder Peppo? Tænk paa
								Sanct Joseph*, saa har Du mit Navn! Ak! hvor
								Du er blevet stor og mandig!«»Slip mig!« skreg jeg, thi Folk rundt om saae paa os. »Antonio!« sagde han, »kan Du huske, da vi red sammen paa det lille
								Æsel? Du søde Barn! ja nu rider Du paa en høiere Hest, vil ikke
								kjendes ved din fattige Morbro'er! vil aldrig komme til mig paa
								Trappen! Du har dog kysset mig paa Haanden, sovet paa min Smule
								Straa! vær ikke utaknemmelig, Antonio -!«»Slip mig dog!« raabte jeg og rev Kjolen ud af hans Hænder, foer ind
								imellem Vognene, der krydsede hinanden og kom i en Sidegade; mit
								Hjerte bankede af Skræk, af-ja hvad skal jeg kalde det, krænket
								Stolthed; jeg syntes mig forhaanet for alle Mennesker, der havde
								seet os; men kun nogle Øieblikke var denne Følelse herskende, da
								vaagnede * Peppo er en italiensk
									Forkortelse af Navnet Giuseppe d.v.s. Joseph. en anden, en langt bittrere. Hvert
								Ord han havde sagt, var jo Sandhed jeg var jo hans Søsters eneste
								Barn. Jeg følte det Grusomme i min Opførsel, skammede mig for Gud og
								mig selv, det brændte mig som Ild i Hjertet; havde jeg nu været ene
								med Peppo, jeg kunde have kysset ham paa de
								hæslige Hænder og bedt ham om Forladelse. Jeg var rystet i mit
								Inderste.Da ringede Klokken til Ave Maria fra Kirken Sanct Agostino; min Synd laae tungt paa min Sjæl, og jeg gik ind
								for at bønfalde Guds Moder. Tomt og mørkt var det under de høie
								Buer, Lysene paa de forskjellige Altere brændte matte og døsige,
								uden Straaler, kun som Trøske i Natten, naar den vaade Scirocco
								falder. Min Sjæl drak Trøst og Tilgivelse.»Signore, Antonio!« sagde en Stemme tæt ved
								mig, »Eccellenza er kommet og den skjønne Signora! De ere her fra
									Firenza og have deres Guds Engel med!
								vil I strax gjøre Eders Besøg og bringe Eders Hilsen?«Det var den gamle Fenella, Portnerens Hustrue
								i Palazzo Borghese. Min Velgjørerinde var her med Mand og Barn; i
								nogle Aar havde jeg ikke seet dem. Min Sjæl blev Glæde, jeg fløi
								afsted og snart gjenhilste mig de kjære venlige Ansigter.Fabiani var mild og naadig, Francesca moderlig glad, ved at see mig; hun
								bragte mig deres lille Datter Flaminia, et
								venligt Barn med forunderlig lyse Øme; hun rakte mig strax Munden
								til Kys, gik gjerne til mig, og vi vare i to Minuter alt gamle
								Bekjendter og Venner. Hun sad paa min Arm og loe hoit af Glæde, naar
								jeg dandsede rundt med hende i Salen og sang en af mine gamle,
								lystige Viser.»Gjør mig ikke min lille Abbedisse* til et Verdensbarn,« sagde Fabiani smilende, »seer Du ei, hun alt bærer
								Tegnet paa sin Værdighed!« og nu viste han mig et lille Solvkors med
								Frelseren paa, der hang i en Sløife ved Barnets Bryst. »Den hellige
								Fader har givet hende det, hun har alt sin Sjæle-Brudgom ved sit
								Hjerte!«I deres Kjærligheds Lykke havde de lovet Kirken det første Barn, og
								Paven havde alt skjænket den Lille paa Vuggen det hellige Tegn; som
								Slægtning af Borghesernes rige Familie stod den første Plads *
									Det er en Skik hos de fleste italienske Familier, at naar en af
									Døttrene fra Barndommen bestemmes for Klostret, faaer hun alt
									som lille et eller andet Hædersnavn, der lyder paa hendes
									Bestemmelse, saaledes: Jesusbruden, Nonnen, Abbedissen, etc. hende aaben i Roms Nonneklostre,
								hvorfor de og al hendes Omgivning alt kaldte hende ved Hædersnavnet:
								den lille Abbedisse. Enhver Fortælling, enhver Leg gik ud paa at
								bibringe hende Ideen om den Verden, hun egentlig levede for, den
								Lykke, som ventede hende.Hun viste mig sit Jesusbarn, sine smaa hvidklædte Nonner, der hver
								Dag gik i Messen, stillede dem op i to Rader paa Bordet, som Ammen
								havde lært hende, og fortalte mig nu, hvor smukt de sang og bad til
								det deilige Jesusbarn. Jeg tegnede hende lystige Bønder, der i deres
								lange uldne Kjortel dandsede om Steentritonen, Polichineller, der
								sad paa hinandens Pukkel, og de nye Billeder morede usigeligt den
								Lille. Hun kyssede dem mange Gange, men rev dem saa i sin
								Overgivenhed itu, og jeg maatte ridse nye, til vi skiltes ad, thi
								Ammen kaldte den lille Abbedisse til Sengs, det var jo alt over
								hendes Sovetid.Fabiani og Francesca
								spurgte mig om Jesuiterskolen, om min Sundhed og Tilfredshed, lovede
								altid at være mig god og ønskede mig den bedste Lykke. »Vi maa
								daglig sees,« sagde hun, »kom ret flittigt, medens vi ere her.«
								Ogsaa om gamle Domenica paa Campagnen
								spurgte hun, og jeg fortalte, hvor lykkelig den Gamle var, naar jeg
								en enkelt Gang i Høsten eller Foraaret kom ud til hende, hvor hun da
								stegte Castanier til mig og syntes at blive ung igjen, ved at tale
								om de Dage vi vare sammen; ogsaa maatte jeg hver Gang see den lille
								Krog, jeg havde sovet i, og Billederne, jeg havde ridset, som hun
								gjemte endnu ved sin viede Rosenkrands og ved den gamle Bønnebog.»Hvor han bukker moersomt,« sagde Francesca
								til Fabiani, idet jeg ved Afskeden gjorde
								min Compliment. »Det er fortræffeligt, at Aanden bliver uddannet,
								men Legemet maa heller ikke forsømmes, det sees der meget paa i
								denne Verden! men det vil komme? Ikke sandt, Antonio!« og smilende rakte hun mig Haanden at kysse paa.Det var kun nogle Timer ud paa Aftenen, da jeg igjen stod nede paa
								Gaden, for at vandre hjemad, men Alt var bælmørkt. Da var i Rom
								endnu ikke Lygterne komne i Brug; de tilhøre, som bekjendt, de
								sidste Aaringer; Lampen foran Madonnabilledet var det eneste Lys i
								de ujevne, snevre Gader. Jeg maatte gribe for mig, for ikke at støde
								paa, og saaledes bevægede jeg mig langsomt fremad, med Tankerne
								opfyldte af denne Eftermiddags Begivenheder.Idet jeg gik, stødte min Haand mod en Gjenstand.»For Djævelen!« lød en bekjendt Stemme, »stød mig ikke Øinene ud, for
								saa seer jeg endnu mindre!«»Bernardo!« udbrød jeg glad, »saa træffes vi
								dog engang!«»Antonio! min kjære Antonio!« raabte han og greb mig under Armen. »Det er jo
								et lystigt Møde! hvor kommer Du fra? Fra et lille Eventyr? Det
								ventede jeg ikke af Dig! men grebet er Du paa Mørkets Veie! Hvor er
								Slavecorporalen, Cicisbeoen, eller hvad Du kalder din tro Ledsager.«»Jeg er ganske ene!« sagde jeg.»Ene!« gjentog han. »Du er i Grunden en rask Fyr! Du skulde i den
								pavelige Garde, maaskee kunde vi faae Dig i ordentlig Gang endnu!«Jeg fortalte ham i faa Ord om Eccellenzas og Signoras Ankomst og
								yttrede nu min Glæde over dette vort Møde. Hans Glæde var ikke
								mindre, vi tænkte nu slet ikke paa Mørket og sladdrede fort, idet vi
								vandrede fremad, uden at tænke paa, hvorhen, eller i hvad Retning.»Seer Du Antonio!« sagde han, »nu har jeg
								først lært, hvad Livet er! Du kjender det slet ikke! det er for
								lystigt, til at sidde bort paa den haarde Skolebænk og høre Habbas Dahdahs skimlede Taler! Min Hest kan
								jeg tumle, Du saae mig jo i Dag? og de smukke Signora'er sende mig
								Blikke, o saa brændende! jeg er jo en ganske kjøn Karl, som
								Uniformen klæder! det forbandede Mørke her er! Du kan slet ikke faae
								mig at see! Mine nye Kamerader have ført mig an, det er ikke
								Bænkeslidere, som I. Vi tømme vort Bæger paa Statens Vel, have ogsaa
								smaa Eventyr, men det kan din Hellighed ikke taale at høre om! Hvor
								Du dog er et daarligt Mandfolk! Antonio, jeg
								har faaet ti Aars Erfaring i disse faa Maaneder! Nu føler jeg min
								Ungdom, den bruser i mit Blod, svulmer i mit Hjerte, og jeg nyder
								den, nyder den i store Drag, mens endnu mine Læber brænde, og jeg
								føler denne kildrende Tørst!«»Dit Selskab er ikke godt, Bernardo!« sagde
								jeg.»Ikke godt!« afbrød han, »præk mig ikke Moral! hvad kan Du sige mod
								min Omgang? Mine Kamerader ere af det reneste Patricie-Blod, Rom eier! vi ere den hellige Faders
								Æres-Vagt, hans Velsignelse udsletter vore smaa Synder! i de første
								Dage, jeg var kommet ud af Skolen, havde jeg ogsaa noget af disse
								Klosterbegreber, men jeg var klog nok til ikke at lade mine nye
								Kamerader mærke det, jeg fulgte med dem, mit Kjød og Blod, mit hele
								egentlige Jeg bævede af Livslyst  og
								jeg fulgte denne Drift, thi den var stærkest; men jeg følte ogsaa en
								hæslig, ond Stemme inden i mig, det var den propagandiske
								Klostertugt og den sidste Rest af Barnagtigheden, der sagde: Du er
								ikke længer uskyldig som Barnet! siden har jeg leet deraf, nu
								forstaaer jeg det bedre! jeg er Mand, Barnet er rystet af Ærmet! det
								var det, som græd, da det mistede sin Villie! - Men her ere vi jo
								ved Chjavica, det bedste Osterie, hvor
								Kunstnerne samles; kom med, vi maae drikke en Fogliette sammen paa
								vort behagelige Møde; kom med! der er lystigt derinde!«»Hvad tænker Du paa!« svarede jeg, »hvis man i Jesuiterskolen fik at
								vide, at jeg havde været der med en af Officiererne i den pavelige
								Garde.«»Jo, det var en stor Ulykke! drikke et Glas Viin og høre de fremmede
								Kunstnere synge deres Viser i Hjemmets Sprog, tydsk, fransk, engelsk
								og vor Herre veed, hvilke Tungemaal! det gaaer lystigt, kan Du
								troe!«»Hvad der er passende for Dig, er lovstridigt for mig, tal ikke til
								mig derom og -« afbrød jeg mig selv, idet jeg fra den lille Sidegade
								hørte Latter og Bravoraab, og gjerne vilde lede Samtalen andetsteds
								hen, »der staae saamange Folk samlede! hvad mon det kan være! jeg
								troer, de gjøre Kunster tæt under Madonnabilledet!« og nu drog jeg
								ham med derhen.Karle og Drenge af den laveste Klasse havde spærret Gaden; de gjorde
								en aflang Kreds om en gammel Jøde, der, som vi hørte, skulde tvinges
								til at springe over en Stok, som en af Karlene holdt, vilde han
								slippe ud af Gaden.Bekjendt er det, at i Rom, Christenhedens
								første Stad, tør Jøderne kun boe i det dem anviste Qvarteer af Byen,
								det snevre, smudsige Ghetto; hver Aften
								lukkes Porten for dem, og Soldater holde Vagt, for at ingen skal
								slippe ud eller ind Aarligt maae de Ældste vandre til Capitoliet og
								knælende bede om Tilladelse, at forblive endnu eet Aar i Rom,
								tilbyde sig at betale Udgifterne ved Carnevalets Væddeløbe og love,
								at de alle, eengang i Aaret, paa den dertil bestemte Dag skulle gaae
								i catholsk Kirke og høre en Omvendelses-Prædiken.Den gamle Mand vi her saae, var i den mørke Aften ene kommet igjennem
								Gaden, hvor Drengene legede og Karlene stode i deres Morraspil. »See
								I Jøden!« havde Een raabt, og nu haanede og spottede de den gamle
								Mand, og da han taus vilde fortsætte sin Gang, spærrede  de Gaden. En af Karlene, en tyk,
								bredskuldret Person, holdt en lang Stok frem og raabte: »naa Jøde:
								tag nu Benene med Dig! De lukke Ghetto, Du
								kommer ikke ud i Nat! - lad os see, hvor let Du er i Beentøiet!«»Spring Jøde!« skreg alle Drengene, »Abrahams Gud hjælper Dig nok!«»Hvad ondt har jeg dog gjort Eder?« sagde han, »lad mig gamle Mand
								vandre min egen Vei, og spot ikke de graa Haar foran hende, I selv
								bede om Forbarmelse!« og han pegede paa Madonnabilledet tæt ved.»Troer Du,« sagde Karlen, »Madonna bryder sig om en Jøde? Vil Du
								springe, din gamle Hund!« og nu knyttede han Haanden imod ham, og
								Drengene gjorde Kredsen tættere.Da sprang Bernardo frem, stødte de nærmeste
								til Side, rev i et Nu Stokken ud af Karlens Haand, svingede sin
								Sabel over ham, holdt Stokken, han havde taget, frem foran Karlen
								selv og raabte med stærk, mandig Stemme. »Spring nu Du, eller jeg
								kløver Dig dit Hoved! Nøl ikke! ved alle Hellige jeg hugger Dig
								gjennem Pandeskallen, springer Du ikke.«Karlen stod som himmelfalden, mellem den forbausede Mængde. De
								tordnende Ord, den dragne Sabel og den pavelige Officierdragt, Alt
								electriserede ham, og uden at svare et Ord, gjorde han et høit
								Spring over Stokken, som han nylig havde holdt frem for den arme
								Jøde. Hele Forsamlingen var ligesaa overrasket, ingen vovede at sige
								et Ord, men saae forundrede paa, hvad der skete. Neppe var Karlen
								sprunget over, før Bernardo greb ham i
								Skulderen og klappede ham paa Kinden med den flade Klinge:»Bravo, min Hund! godt gjort! endnu engang samme Kunststykke, og saa,
								tænker jeg, Du har nok af Hunde-Kunsterne!«Karlen maatte springe og Forsamlingen, der gik over til den lystige
								Side deri, raabte Bravo og tilklappede Bifald.»Hvor er Du, Jøde?« spurgte Bernardo! »kom, jeg vil følge Dig!« -men
								han var borte, Ingen svarede.»Kom!« sagde jeg, da vi vare ude af Klyngen. »Kom, lad dem sige, hvad
								de vil, jeg drikker en Fogliet Viin med Dig! Din Skaal vil jeg
								drikke! Venner maa vi altid blive, i hvilket Forhold vi end komme!«»Du er en Nar Antonio!« svarede han, »og jeg
								i Grunden ogsaa, at jeg har ærgret mig over den raa Karl! jeg
								tænker, han nu ikke saa snart lader nogen springe!«Vi gik ind i Osteriet, ingen af de lystige Gjester lagde Mærke til
								os. I et Hjørne stod et lille Bord; her lode vi os bringe en
								Fogliette og klinkede nu paa vort gunstige Møde og fortsat varigt
								Venskab; saa skiltes vi ad. Jeg gik til Jesuiter-Skolen, hvor den
								gamle Custode, min særdeles Patron, lukkede mig ind, saa at ingen
								mærkede det, og snart sov og drømte jeg om denne Aftens mange
								Eventyr.IX Jødepigen.At jeg uden Tilladelse havde været en Aften ude, ja endog drukket
								Viin med Bernardo paa et Osterie, ængstede
								mig siden, men Tilfældet var mig gunstigt; ingen havde savnet mig,
								eller ogsaa havde de, som den gamle Custode, troet, at jeg havde
								Frihed; jeg var jo bekjendt som det roligste, det
								samvittighedsfuldeste Menneske. Dagene giede stille hen og bleve til
								Uger; jeg læste flittigt og besøgte imellem min ædle Velgjørerinde,
								det var min største Opmuntring; hendes lille Abbedisse blev mig Dag
								for Dag kjærere; jeg bragte Barnet Billeder, jeg selv som Lille
								havde ridset, men naar hun nogle Øieblikke havde leget med dem, fløi
								de i mange Stykker om paa Gulvet; jeg samlede Stykkerne op igjen og
								gjemte dem.Jeg læste paa den Tid Virgil; sjette Bog,
								hvor den cumæiske Sybille fører Æneas ned i Underverdenen, interesserede mig
								meget for det Beslægtede deri med Dante;jeg
								tænkte da paa mit Digt og derved ret levende paa Bernardo, som jeg saalænge ikke havde seet; jeg længtes
								ret meget efter ham. Det var just en af de Dage i Ugen, Vatikanets
								Gallerier stode aabne; jeg bad om Tilladelse, til at gaae derud at
								see paa de herlige Marmorguder og de deilige Billeder, men det jeg
								egentligt vilde, var at træffe min kjære Bemardo.Jeg var alt i den store, aabne Buegang, hvor den skjønneste Buste af
									Raphael staaer, og hvor hele Loftet er
								Bibelen i deilige Billeder, skizzeret af den store Mester og udført
								af hans Elever. De sælsomme Arabesker op ad Muren, den Legion af
								Engle, der i hver Bue knæle og svæve paa store Vinger op i det
								Uendelige, var mig ikke nye; dog dvælede jeg længe her, som beskuede
								jeg dem, men ventede egentlig paa det lykkelige Tilfælde, der vilde
								føre Bernardo her igjennem Logerne. Jeg
								lænede mig paa det murede Rækværk og betragtede den prægtige
								Bjergformation, de stolte Bølgelinier hiinsides Campagnen, men Øiet søgte ogsaa nede i Vatikanets Gaarde,
								om det ikke var Bernardo, naar en Sabel
								klirrede mod de brede Flisestene. Men han kom ikke.Forgjæves vandrede jeg gjennem Stanzerne, besøgte Niilgruppen og Laokoon, men det
								var kun Daarlighed med min Beskuen, jeg kom i slet Lune; Bernardo var ikke at opdage; derfor syntes
								Hjemveien mig ligesaa interessant, som Torsoen og den kostelige Antinous.Da hoppede en let Skikkelse med Fjerbusk og klingende Sporer over
								Gangen, og jeg efter, - det var Bernardo;
								hans Glæde var ikke mindre, end min; i Hast drog han mig med sig,
								thi han havde tusinde Ting at fortælle, sagde han:»Du veed ikke, hvad jeg har lidt og lider endnu! Du skal være min
								Doctor! Du alene kan hjælpe mig med de magiske Urter!« og nu førte
								han mig gjennem den store Sal, hvor de pavelige Schweitsere holde
								Vagt, ind i et stort Værelse, indrettet for den vagthavende
								Officier.»Du er dog ikke syg?« spurgte jeg, »Du kan ikke være det! dine Øine
								og Kinder brænde jo lyslevende!«»O ja, de brænde,« sagde han, »jeg brænder fra Taa til Isse! men
								alting er godt! Du er min gode Lykkestjerne, Du bringer deilige
								Eventyr og gode Ideer, Du maa hjælpe! sæt Dig dog! Du veed ikke,
								hvormeget jeg har oplevet siden den Aften, vi sidst saae hinanden;
								Dig vil jeg betroe det Hele, Du er en ærlig Ven, og maa selv med i
								Eventyret!«Han tillod mig ikke at tale, jeg maatte høre, hvad der saaledes
								bevægede ham!»Husker Du Jøden?« sagde han, »den gamle Jøde, som Drengene vilde
								skulde springe, og hvorledes han løb bort, uden at sige Tak for min
								ridderlige Hjælp ? Jeg havde i det mindste siden glemt ham og den
								hele Historie! Nogle Dage efter kommer jeg forbi, hvor man gaaer ind
								til Ghetto; jeg lagde ikke Mærke dertil, før
								Soldaten, der havde sin Post ved Porten, gjorde mig Honneur, thi jeg
								hører jo nu til Rangspersonerne; jeg hilser da igjen, og seer derved
								tæt indenfor Porten en deilig Flok sortøiede Pigebørn af den
								hebraiske Race, og saa kan Du nok tænke, jeg fik Lyst at trave
								igjennem den snevre, smudsige Gade. Det er da en heel Synagoge
								derinde, Husene tæt paa hinanden op imod Luften, i alle Vinduer gik
								det: »Bereschit Bara Elohim!« Hoved ved Hoved, som da de gik over
								det røde Hav. Rundt om hang der gamle Klæder, Parapluier og andet
								Pulterkammergods; jeg hoppede mellem Jernskramlerie, Skilderier og
								naturlig Søle, og saa var der en Surren og Skrigen, om jeg vilde
								handle, sælge  eller kjøbe, man lod
								mig knap faae Tid at see paa et Par sortøiede Glutter, der smilte
								fra Dørene til mig. Det var en Vandring, kan Du troe, den skulde Dante have beskrevet Med eet styrter der mig
								en gammel Jøde ind paa Livet, bøier sig lige ned foran mig, som var
								jeg den hellige Fader. »Eccellenza,« siger han, »min ædle Velgjører,
								mit Livs Frelser, velsignet være den Stund, jeg hilser Eder; troe
								ikke den gamle Hanock er utaknemmelig!« og
								meget mere, som jeg ikke forstod og heller ikke husker; jeg kjendte
								ham nu, det var den gamle Mosait, der skulde have sprunget. »Her er
								mit fattige Huus, men min Tærskel er for lav, at jeg tør bede Eder
								betræde den,« og nu kyssede han mig paa Hænderne og Kjolen; jeg
								vilde afsted, thi hele Nabolavet tabte sig i Beskuelse af os, men da
								faldt mine Øine op paa Huset og jeg saae det deiligste Hoved, jeg
								endnu har seet, en MarmorVenus med varmt Blod i Kinderne og Øine
								son\ Arabiens Datter, -saa kan Du nok vide,jeg fulgte ind med Jøden,
								han havde jo indbudt mig. Gangen var rigtignok sort og snever, som
								gik den ind i Scipionernes Grave, og
								Steentrappen og det deilige Trægallerie, -ja, den var særdeles
								skikket til at lære Stadighed i Gang og Forsigtighed til de yderste
								Fingerspidse. Inde i Stuen var derimod ikke saa galt, kun Pigebarnet
								manglede, og hvad skulde jeg saa derinde. Nu maatte jeg da fordøie
								en lang Taknemmeligheds-Tale, hvori der vare mange østerlandske
								Billeder, som sikkert vilde have behaget dit poetiske Gemyt! jeg lod
								det gaae og tænkte, saa kommer vel hun tilsidst! men hun kom ikke;
								derimod fik Jøden en Idee, der ved en anden Leilighed kunde have
								været særdeles god; han meente, at jeg, som en ung Mand, der var med
								i Verden, nok kunde bruge Penge, men nok ogsaa have Mangel paa dem,
								at jeg da vel nødtes at tye til medlidende Sjæle, der for 20 til 30
								Procent viste christelig Kjærlighed, - men at han, og det var i
								Grunden et Mirakel i Jødernes Rige, vilde laane mig uden Procent!
								hører. Du? uden Procent! -jeg var en ædel ung Mand! paa min Ærlighed
								stolede han! jeg havde beskyttet en Green af Israels Stamme, dens
								Stubbe skulde ikke rive mig Klæderne sønder. Da jeg ikke trængte til
								Penge, tog jeg heller ingen, men saa bad han mig, om jeg vilde
								nedlade mig til at smage hans Viin, den eneste Flaske han eiede; jeg
								veed ikke, hvad jeg svarede, men det veed jeg, den deiligste Pige af
								østerlandsk Slægt traadte ind; der var Former og Farver, Haaret
								skinnede kulsort, som Ibenholt! hun skjænkede en herlig Cyperviin
								for mig, og det kongelige salomonske Blod steg hende i Kinderne,  da jeg tømte Glasset paa hendes
								Lykke. Du skulde have hørt hende tale, hørt hende takke mig for sin
								Fader, hvad der jo ei var Umagen værd! det klang som Musik i mine
								Øren. Det var intet naturligt Væsen! hun forsvandt da ogsaa, kun den
								Gamle blev tilbage!«»Det er jo som en Digtning det Hele!« udbrød jeg, »det kunde deiligt
								sættes i Vers.« »Du veed ikke, hvor jeg siden piinte mig, hvor jeg i
								Hovedet byggede op og rev saa ned igjen, for at træffe sammen med
								min smukke Zionsdatter. Tænk Dig, jeg nedlod mig til at komme, for
								at tage mod et Laan, jeg slet ikke behøvede. Jeg tog mod 20 blanke
								Scudi paa 8 Dage, men hende fik jeg ikke at see. Jeg bragte dem alt
								tredie Dag derefter urørte igjen, og den Gamle smiilte og gned
								Hænderne, thi han havde vel ikke saa ganske stolet paa min priste
								Ærlighed. Jeg roste hans Cyperviin, men h u
								n bragte mig ingen, selv skjænkede han den med magre, rystende
								Hænder. Mit Øie speidede i hver Krog, hun var der ikke. Hun viste
								sig ikke; kun da jeg foer ned ad Trappen, syntes jeg, Gardinet ved
								det aabne Vindue bevægede sig; det maatte være hende: »Farvel
								Signora!« raabte jeg, men Alt blev stille, som en Muur, ingen viste
								sig. Endnu er jeg ikke videre i mit Eventyr! Giv mig et Raad.
								Opgivet hende har jeg ikke, og vil ikke! hvad gjør jeg dog? Faae en
								glimrende Idee, min Hjertens-Unge! Vær mig en Saturnia og Venus, der fører Æneas og Lybiens Datter sammen i den lønlige
								Grotte.«»Hvad vil Du, jeg skal gjøre? Jeg begriber ikke, hvorledes jeg kan
								udrette noget her!«»Du kan Alt, naar Du vil! Hebraisk er jo et deiligt Sprog, en poetisk
								Billedverden, det skulde Du lægge Dig efter, og tage en Jøde til at
								lære Dig det! jeg betaler Alt! Du tager den gamle Hanock, for det har jeg udspioneret, og han hører til den
								lærde Deel i Ghetto; naar nu dit troskyldige
								Væsen har indtaget ham, saa kommer Du ogsaa i Bekjendtskab med
								Datteren og tager Dig da af mine Sager; men i Gallop, i flyvende
								Gallop; jeg har brændende Gift, Kjærlighedens brændende Gift i mit
								Blod. Gaae endnu i Dag til Jøden!«»Det kan jeg ikke!« svarede jeg, »betænker Du slet ikke mine Forhold,
								hvilken Rolle jeg kom til at spille; og hvor kan Du, kjære Bernardo, nedlade Dig til et
								Kjærligheds-Eventyr med en Jødepige - - «»O det forstaaer Du dig ikke paa!« afbrød han mig, »Jødepige eller
								ei, det gjør intet til Sagen, naar kun Varerne ere gode! Nu, Du
								velsignede  Unge! min egen
								fortræffelige Antonio! læg Dig saa efter det
								Hebraiske! vi ville begge to studere det, kun paa forskjellig Maade!
								vær fornuftig og tænk paa, hvormeget Du derved kan gjøre for min
								Lykke!«»Du veed,« sagde jeg, »hvor inderligt jeg med hele min Sjæl hænger
								ved Dig! Du veed, hvor din overveiende Kraft griber ind i mine
								Tanker, i min hele Villie! var Du ond, da kunde Du fordærve mig!
								-jeg maa ind i din magiske Kreds! Jeg bedømmer ikke dine
								Livs-Anskuelser efter mine, enhver maa vist følge sin Natur! jeg
								troer heller ikke, det er Synd, den Maade Du griber Glæden paa, thi
								saaledes er nu Du engang skabt, jeg er en ganske Anden! Overtal mig
								ikke til et Eventyr, der, om det end falder vel ud, dog aldrig var
								til din sande Lykke!«»Godt, godt!« afbrød han mig, og jeg saae det fremmede, stolte Blik,
								han saa ofte havde viist mod Habbas Dahdah,
								naar denne ved sin Stilling var den afgjørende! »godt, Antonio! det var ogsaa et Spøg, det Hele! Du
								skal ikke løbe i Skriftestolen for min Skyld! men hvad Ondt der var
								i, at Du lærte lidt Hebraisk og det af min Jøde, begriber jeg ikke!
								men ikke et Ord derom! - Tak for Besøget! vil Du spise? vil Du
								drikke ? her er til Tjeneste!«Jeg var forstemt; Tonen, hvori han talte, hele hans Maade at være paa
								var som den Fornærmedes. Isnende Kulde og fornem Høflighed mødte mit
								varme Haandtryk. Forstemt og bedrøvet forlod jeg ham snart.Jeg følte, han havde Uret, at jeg havde handlet, som jeg burde, og
								dog kom der Øieblikke, hvori jeg syntes at jeg havde været ond imod
								ham. I denne min Kamp med mig selv gik jeg igjennem Jødeqvarteret og
								haabede paa min Lykkesstjerne, at den vilde føde et Eventyr til Gavn
								for min kjære Bernardo, men jeg saae ikke
								engang den gamle Jøde; fremmede Ansigter tittede rundt om fra
								Vinduer og Døre; skidne Børn laae paa Fortouget mellem alskens
								Skramlerie af Jern og Klæder, det evige Skrig, om man vilde sælge
								eller kjøbe, bedøvede mig næsten. Nogle unge Piger spillede, fra
								Vindue til Vindue, Fjerboldt over Gaden; den ene var ret smuk, -
								skulde det være Bernardos Elskede? Uden at
								ville det, tog jeg Hatten af, men skammede mig derover og strøg mig
								med Haanden om Panden, som var det Varmen og ikke Pigen jeg blottede
								mit Hoved for.X Eet Aar fremad. Det romerske Carneval. Sangerinden.Skulde jeg uafbrudt følge Traaden, der knytter sig til Bernardos Kjærlighed og min Vandring gjennem
									Ghetto, da maatte jeg springe et heelt
								Aar af mit Liv over; men dette Aar havde, med al sin jevne Gang,
								langt mere for mig, end at det gjorde mig de tolv Maaneder ældre.
								Det var en Art Mellemact i mit Livs Drama.Sjældent saae jeg Bernardo, og mødtes vi, var
								han vel den lystige, raske Ungersvend, han pleiede, men fortrolig
								som for syntes han mig slet ikke; det kolde, fornemme Blik tittede
								frem bag Venskabs Maske; det forstemte og bedrøvede mig! spørge,
								hvorledes det gik hans Kjærlighed, havde jeg ikke Mod til.Ret ofte kom jeg i Borghesernes Palais og fandt hos Eccellenza, Fabiani
								og Francesca et sandt Hjem, dog ofte
								Anledning til dyb Smerte. Min Sjæl var opfyldt af Taknemmelighed for
								Alt, hvad jeg skyldte dem Alle her, hvert alvorligt Blik kastede da
								strax Skygge over min Livslyst. Francesca
								roste mine gode Egenskaber, men vilde nu ogsaa fuldkommengjore mig;
								min Holdning, Maaden jeg udtrykte mig paa, modte hendes Kritik, og
								den var stræng, vistnok for stræng; tidt bragte den mig Taarer i
								Øinene, skjøndt jeg var alt et stort 16-Aars Menneske. Den gamle
								Eccellenza, som havde kaldt mig fra Domenicas Hytte til sit prægtige Hjem, var mig endnu
								hjertensgod, som første Gang vi mødtes, men ogsaa han havde Signoras
								Opdragelses-Maade med mig! Hans store Interesse for Planter og
								sjeldne Væxter deelte jeg ikke nok, og han kaldte det Mangel paa
								Lyst til det Grundige. Mit eget Jeg, fandt han, beskjæftigede mig
								for meget; jeg gik ham ikke nok udenfor mig selv, lod ikke Aandens
								Radier skjære den store Verdens Cirkel. »Husk min Søn,« vedblev han
								da, »at Bladet, der kun ruller sig i sig selv, visner!« Men, efter
								hver heftig Tale, klappede han mig igjen paa Kinden og trøstede
								ironisk med, at det var en slem Verden, man levede i, man maatte
								presses, som Blomsterne, skulde Madonna faae skjønne Exemplarer af
								os. Fabiani tog Alt fra den lystige  Side, loe af dem med deres velmeente
								Forelæsninger, idet han forsikkrede, jeg blev dog aldrig lærd, som
								Eccellenza, eller pikant, som Francesca, men
								en tredie Characteer, der hører med til Livet, og det en Characteer,
								som ei var at forkaste. Da kaldte han sin lille Abbedisse, og hos
								hende glemte jeg snart mine smaa Sorger.Det følgende Aar vilde de tilbringe i Norditalien, saaledes at de
								bleve i de varme Sommermaaneder i Genua, og
								Vinteren i Milano; mig forestod paa samme
								Tid det store Skridt, med en Slags Examen at træde op i
								Abbatestanden og saaledes i en høiere Stilling, end den, jeg for
								Øieblikket kjendte.Før Familiens Afreise var et stort Bal i det Borghesiske Palais,
								hvortil jeg ogsaa var indbudet. Beegkrandse brændte udenfor, og alle
								Faklerne, der båres foran Gjesternes Vogne, bleve stukne ind i
								Jernarmene paa Muren, saa denne syntes en heel Ildcascade. Pavelige
								Soldater tilhest holdt ved Porten. Den lille Have var pyntet med
								brogede Papirslygter, Marmortrappen prægtigt oplyst; der duftede af
								Blomster, thi paa hvert Trin langs Muren stode Vaser med Blomster og
								smaa Orange-Træer. Soldaterne skuldrede ved Døren; der vrimlede med
								rigtklædte Tjenere. Francesca var glimrende
								skjøn; den kostelige Fjer, hun bar, af Paradisfuglen, den hvide
								atlaskes Kjole med de rige Kniplinger klædte hende allerkjæreste,
								men at hun rakte mig Haanden -ja det fandt jeg dog endnu nydeligere!
								I to Sale, hver med fuldt Orchester, svævede de Dandsende. Mellem
								disse var Bernardo, og han var smuk; den
								røde, guldbroderede Uniform, de snevre, hvide Beenklæder, alt sad,
								som aandet omkring de skjønne Former; han dandsede med den
								Smukkeste, og hun smilte fortroligt og kjærligt til ham. Hvor det
								ærgrede mig, at jeg ikke kunde dandse; ingen tog heller ret Notice
								af mig. I mit eneste Hjem syntes jeg mig den meest Fremmede mellem
								de Fremmede; men Bernardo rakte mig Haanden,
								og hvert Mismod var igjen borte. Bag de lange, røde Gardiner, ved
								det aabne Vindue, drak vi den skummende Champagne, han stødte
								fortroligt sit Glas imod mit, skjønne Melodier strømmede gjennem
								Øret til vort Hjerte, og udslettet var hver Tanke om mindre Venskab
								end i tidligere Dage. Jeg vovede endogsaa at nævne den smukke
								Jødepige, og han loe og syntes helbredet for de dybe Saar.»Jeg har fanget en anden lille Guldfugl,« sagde han, »den er mere tam
								og har sjunget mig Grillerne bort! vi ville derfor lade den anden
									 flyve! den er da ogsaa borte, er
								sluppet ud af Jødeqvarteret, ja af Rom selv,
								skal jeg troe mine Folk!«Endnu engang stødte vore Glas sammen, Champagnen og den lystige Musik
								gjød dobbelt Liv i vort Blod! - Bernardo var
								igjen midt i Dandsen, jeg stod ene, men med hiint Lyksalighedens
								Havblik i Sjælen, hvori man gjerne gad trykke den hele Verden til
								sit Bryst. Nede paa Gaden jublede de fattige Drenge ved Gnisterne,
								der fløi fra Beegkrandsene; jeg tænkte paa min egen fattige Barndom,
								hvorledes jeg ogsaa havde leget som de, og nu stod som hjemme oppe i
								den rige Balsal, mellem Roms første Familier. Tak og Kjærlighed til
								Guds Moder, der saa kjærligt havde ført mig frem i Verden, fyldte
								min hele Sjæl, mit Knæ bøiede sig tilbedende; de lange tætte
								Gardiner skjulte mig jo for alle de Andre. Jeg var uendelig salig.Natten fløi hen; to Dage gik endnu og hele Familien drog fra Rom. Habbas Dahdah indprægede mig hver Time,
								hvad dette Aar vilde bringe mig, Navnet og Værdigheden af Abbate.
								Jeg læste flittigt, saae næsten aldrig Bernardo eller nogen Bekjendt; Uger gik og bleve til Maaneder,
								og disse bragte Dagen, der, efter endt Prøve, iførte mig den sorte
								Dragt og den korte Silkekaabe.Alt sang mig Victoria! de høie Pinier og de nysudsprungne Anemoner,
								Raaberne paa Gaden og den lette Sky, som fløi gjennem den blaa Luft.
								Jeg var med den sorte Silke-Abbate-Kappe iført et nyt og lykkeligere
								Menneske. Francesca havde og sendt mig en
								Vexel paa 100 Scudi til Fornødenhed og Fornøielse. I min Glæde
								stormede jeg op ad den spanske Trappe, kastede en blank Scudo til
								Onkel Peppo og fløi bort, uden at høre mere, end hans »Eccellenza,
								Eccellenza Antonio!Det var de første Dage i Februar, Mandeltræerne blomstrede,
								Orangetræerne gulnede meer og meer, det lystige Carneval forestod,
								som var det en Fest til Hæder for min Optrædelse i Abbatestanden,
								Herolderne til Hest, med Trompeter og kostelige Fløielsfaner, havde
								alt forkyndt dets Komme. Aldrig før havde jeg endnu ganske nydt
								disse Glæder, ret inddrukket Billedet af denne Hjemmets lykkelige:
								slaae Gækken løs. Da jeg var et Barn, frygtede min Moder for, at jeg
								skulde komme til Skade i Trængselen; jeg saae derfor kun Momenter af
								den hele Lystighed, i det hun stod med mig kun paa et bestemt Hjørne
								af Gaden; som Skolar i Jesuiter-Skolen havde jeg seet det paa samme
								Maade, idet jeg, med en Afdeling af de andre Skolarer, fik  Lov at staae paa det flade Tag af
								Sidebygningen i Palazzo del Doria; men selv
								være med, selv kunne flyve fra den ene Ende af Gaden til den anden,
								komme paa Capitoliet, og til Trastevere, kort, gaae og blive, hvor jeg
								selv vilde, det var der slet ingen Tanke om; hvor naturligt altsaa,
								at jeg nu kastede mig i den vilde Strøm og ret som et Barn glædede
								mig til det Hele. Mindst tænkte jeg da paa, at mit Livs alvorligste
								Eventyr skulde begynde, at en Begivenhed, der engang havde
								beskjæftiget mig saa levende men som siden var glemt, nu atter
								traadte frem levende og stærk; det tabte Frøkorn, glemt og useet, nu
								vilde vise sig som en grøn, duftende Væxt, der slyngede sig fast om
								mit eget Livstræ.Carnevalet var al min Tanke. Jeg besøgte i den tidlige Morgen Piazza del Popolo for at see Forberedelserne
								til Veddeløbet, gik om Aftenen corso op og
								ned, idet jeg betragtede de brogede Carnevalsdragter, der vare hængt
								ud, Figurerne med Maske og i fuld Costume. Jeg leiede en Advocats
								Dragt, som en af de lystigste Characterer, og sov næsten ikke hele
								Natten; jeg maatte jo ordentligt overtænke og indstudere min Rolle.Den kommende Dag syntes mig en hellig Fest; jeg var lykkelig som et
								Barn. Rundtom i Sidegaderne reiste Confettikræmmerne deres Diske og
								Borde og udbredte de brogede Varer*; corso
								blev feiet og de brogede Tepper hængt ud fra alle Vinduer. Henimod
								Klokken tre, efter den franske Maade at regne Timerne paa**, var jeg
								paa Capitoliet, for at nyde Festens Begyndelse for første Gang.
								Balkonerne vare opfyldte med fornemme Fremmede; Senatoren sad i
								Purpur paa en Fløiels Throne, nydelige smaa Pager, med Fjær i deres
								Fløiels Barret, stode paa høire og venstre Side foran den pavelige
								SchweitserGarde. Nu traadte en Skare af de ældste Jøder ind; med
								blottede Hoveder knælede de foran Senatoren. Jeg kjendte den
								midterste, det var* Confetti ere smaa rode og hvide
								Kalkkugler, saa store som Ærter; undertiden laves de ogsaa af Korn,
								der ere trillede i en Gipsdeig. Ved Carnevalet kaster man hinanden
								over med disse. ** Timerne i Italien regnes efter Solens Nedgang, da er et Døgn
								til Ende, og Klokkerne ringe til av e maria;
								den første Time, efterat Solen saaledes er gaaet ned, er da Klokken
								eet, den følger Klokken to og saaledes til 24. Hver Uge stilles
								Uhrene efter Solen et Qvarteer frem eller tilbage. Den almindelige
								Maade, man ellers regner Tiden paa, kalde Romerne den franske. Gaaer
								Solen ned Klokken sex om Aftenen, da er Klokken tre om
								Eftermiddagen: tre Timer før Natten eller Klokken 21. Natten
								begynder ved Solens Nedgang.Hanock, den gamle Jøde, hvis Datter havde
								saa megen Interesse for Bernardo. Den Gamle
								førte Ordet, holdt en Slags Tale, hvori han, efter gammel Vedtægt,
								bad om Tilladelse for sig og sit Folk, at de endnu eet Aar turde
								forblive her i Rom i det dem anviste Qvarteer, lovede at gaae
								eengang i catholsk Kirke og udbad sig, at de, istedetfor efter
								gammel Skik selv at løbe corso igjennem for
								Romerne, maatte betale Omkostningerne for Hestevæddeløbet, samt den
								fremsatte Priis og de brogede Fløiels-Faner. Senatoren gav et
								naadigt Nik, (den gamle Brug, at sætte Foden paa den Bedendes
								Skulder, var afskaffet), steg derpaa under fuld Musik, i Procession,
								ned af Trappen til sin prægtige Vogn, i hvilken ogsaa Pagerne fik
								Plads, og aabnede saaledes Carnevalet. Capitoliets store Klokke
								kimede til Glæden, jeg løb afsted hjemad, for i Hast at iføre mig
								min Advokat-Dragt I den syntes jeg mig et ganske andet Menneske. Med
								en Art Selvtilfredshed hoppede jeg ned paa Gaden, hvor allerede en
								Flok Masker hilsede mig. Det var fattige Arbeidsfolk, som disse Dage
								gjorde lige med de rigeste Nobili. Hele deres Pynt var nok saa
								original og dertil den billigste af Verden. Over deres sædvanlige
								Klæder bare de en grov Skjorte, besyet med Citronskaller, der skulde
								ligne store Knapper, grøn Salat paa Skuldrene og Skoene, og en Paryk
								af Finocchi, desuden store Briller, udskaarne af Appelsinskaller.Jeg truede dem Alle med Processer, viste dem i min Bog Lovstederne,
								der forbøde en saa luxuriøs Klædedragt som deres, og nu, applauderet
								af dem Alle, hoppede jeg ind i den lange corso, der fra Gade var forvandlet til Maskeradesal. Fra alle
								Vinduer og rundt om Balkoner og opreiste Loger hang brogede Tepper,
								langs Husenes Væg stod en uendelig Række af Stole, »kostelige Pladse
								til at see fra,« som Opraaberen forsikkrede. Vogn fulgte paa Vogn,
								for største Delen med Maskerede, i to lange Rækker, en opad, en
								nedad; paa enkelte vare selv Hjulene omvundne med Laurbærgrene, det
								Hele syntes bevægelige Lysthuse, og mellem disse tumlede sig den
								lystige Menneske-Vrimmel. Alle Vinduer vare opfyldte med Tilskuere.
								Nydelige Romerinder, i Officierdragt og med Snurbart over den fine
								Mund, kastede Confetti ned paa Bekjendter. Jeg holdt en Tale til
								dem, stævnede dem for Retten, fordi de ikke blot kastede Confetti i
								Ansigtet, men ogsaa Ildblik i Hjerterne; en Blomsterregn belønnede
								min Tale.Jeg traf en udmajet Moerlil, ledsaget af sin Cicisbeo; Veien var os
									 for nogle Øieblikke afskaaret
								ved en Kamp mellem en Flok Polichineller, og den gode Madam maatte
								prøve min Veltalenhed.»Signora!« sagde jeg, »er det at holde Eders Løfte? Er det at holde
								den romerske, catholske Skik, som I burde! Ak, Lucretia, Tarqvinii Collatini hvor er nu Hustru! Der sende
								I og flere af Roms Qvinder Eders skikkelige Mænd bort i
								Carnevalstiden, lade dem gaae paa Exercitia hos Munkene i Trastevere. I sværge, at føre et gudeligt,
								stille Liv i Eders Huse og Manden spæger sit Kjød i Glædens Tid,
								beder og arbeider Nat og Dag indenfor Klosterets Mure. Da have I
								frit Spil, da flyve I om med eders Galaner i corso og paa Festino! Ei Signora!
								jeg klager Eder an for Retten efter Lovens 27 i det 16de.«Et eftertrykkeligt Slag af hendes Vifte, lige i mit Ansigt, var
								Svaret, men efter Grundigheden i dette, maa jeg ganske uskyldig have
								truffet Sandheden.»Er Du gal Antonio!« tilhvidskede hendes
								Ledsager mig, og de smuttede bort mellem Sbirrer, Grækere og
								Hyrdinder. Af de faa Ord havde jeg kjendt ham, det var Bernardo. Men hvem kunde Damen være?»Luogi! Luogi, Patronil« skrege de, som
								falbøde Pladse, jeg var forstyrret i min Tænken, men hvo vilde ogsaa
								tænke paa en Carnevalsdag. En Flok Harlequiner, med Bjælder paa Skoe
								og Skulder, dandsede omkring mig, og en ny Advocat paa Stylter, een
								Mand høie, skred hen over os; Da han i mig saae en Collega, spottede
								han det lave Standpunkt, jeg stod paa, og forsikkrede, at hos ham
								alene kunde en Sag vindes; paa Jorden, hvor jeg klæbede fast, var
								der ingen Retfærdighed; den fandtes kun ovenfor, og nu pegede han
								paa det hoiere Luftrum, hvori han stod, og spadserede videre. Paa
									Piazza colonna var et Musik-Chor; de
								lystige Doctores og Hyrdinder dandsede lystigt rundt om selv de
								enkelte Trupper af Soldater, som, for at holde Orden, mekanisk
								vandrede op og ned af Gaden mellem Vognene og Menneskevrimlen; her
								begyndte jeg atter paa en grundig Tale, men der kom en Skriver, og
								saa var det forbi med mig, thi hans Karl, der lob foran med den
								store Klokke, ringede mig saaledes for Ørene, at jeg ikke selv kunde
								hore mine egne Ord; nu lød ogsaa Kanonskuddet som Signal, at alle
								Vogne maatte fra Gaden, da Carnevalet skulde ende for i Dag.Jeg fik Plads paa et af Stilladserne. Under mig bølgede Vrimmelen;
								den lod sig ikke forstyrre af Soldaterne, som varede om at gjøre
								Plads  for Hestene, der snart i vildt
								Løb vilde jage gjennem Gaden, hvor intet Skillerum dannede en
								bestemt Bane.For Enden af Gaden, paa Piazza del popolo,
								førtes Hestene frem for Skranken. De syntes alt halv vilde.
								Brændende Svamp var klæbet dem paa Ryggen, smaa Raketter bag Ørene
								og løse Jernplader, der i Løbet sporede til Blods, hæftet paa
								Siderne. Staldknægtene kunde neppe holde dem, Kanonskuddet lød,
								Touget for Skranken faldt og nu fløi de, som en Stormvind, forbi mig
								opad corso. Knitterguldet raslede, Mankerne
								og de brogede Baand flagrede høit i Luften, Ildfunkerne gnistrede
								ved Fødderne, hele Folkevrimlen skreg vildt efter dem, og, i samme
								Nu de vare forbi, strømmede Massen igjen ud over den aabne Bane, som
								Bølgen, der lukkes efter Skibets Kjøl.Festen var endt for i Dag. Jeg skyndte mig hjem, for at kaste min
								Dragt, og fandt da i Værelset Bernardo, som
								ventede paa mig.»Du her!« udbrød jeg, »og din Donna, hvor i al Verden har Du forladt
								hende!«»Stille!« sagde han og truede spøgende med Fingeren, »lad det ei
								komme til en Æressag imellem os! - Hvor kunde Du dog faae den
								bizarre Idee just at sige det, Du sagde! - men vi ville give
								Absolution og Naades-Beviisning. Du følger iaften med i Theater Alibert, man giver Operaen Dido, det skal være guddommelig Musik; der
								komme flere Skjønheder af første Rang, og desuden er det en fremmed
								Sangerinde, der træder op i Hovedrollen, hele Napoli skal hun have sat i Fyr og Flamme; det skal være en
								Stemme, et Udtryk og Foredrag, hvorom vi ikke have Idee, og saa er
								hun smuk, meget smuk, sige de. Du maa tage Blyant med; thi svarer
								hun halv til Beskrivelsen, man har givet mig, da maa hun begeistre
								Dig til de deiligste Sonnetter! jeg har sparet de sidste Bouquetter
								af Violer fra Carnevalet for at offre hende dem, hvis hun henriver
								mig!« -Jeg var villig til at følge ham, hver Draabe af det lystige Carneval
								vilde jeg inddrikke. Det blev en vigtig Aften for os Begge. I min
									Diario romano staaer ogsaa denne 3die
								Februar dobbelt understreget. Bernardo kunde
								have Grund til at gjøre det samme.Det var i Theater Alibert, Roms første
								Operahuus, vi skulde see den nye Sangerinde som Dido. Den prægtige Platfond, hvor Muserne svæve, Forhænget
								med den hele Olymp og de gyldne Arabesker paa Logerne vare da alle
								nye. Det Hele var opfyldt af Mennesker, fra Gulvet til femte Etage;
								paa hver Loge brændte Lys i Lampetter, det  Hele straalede som et Lyshav. Bernardo ledte mit Blik til hver ny
								Skjønhed, der traadte ind i en Loge, og sagde et Dusin Ondskaber
								over de Stygge.Ouverturen begyndte. Det var i Toner Expositions-Scenen til Stykket.
								Den vilde Storm bruste over Havet og drev Æneas til Lybiens Kyster. Stormens Rædsel opløste sig i fromme
								Hymner, der steg til Jubel, og ved de bløde Fløitetoner drømte jeg
								mig i opvaagnende Kjærlighed, en Følelse jeg selv endnu ikke
								kjendte. Jagthornet tonede, Stormen steg paa ny, og jeg samledes med
								de Elskende i den hemmelighedsfulde Grotte, hvor Alt tonede
								Kjærlighed, den stærke, brusende Lidenskab, der brast i en dyb
								Dissonans, under hvilken Forhænget rullede op. Æneas vil bort, vinde det hesperiske Rige for Askanius, forlade Dido, der optog ham, den Fremmede, offrede ham sin Ære og sin
								Fred, endnu er hun uvidende derom, »men snart vil Drømmen briste,«
								siger han, »snart, naar Teucernes Hær drager til Stranden, beladt
								med Bytte, lig Myrernes sorte Skare!«Nu træder Dido op. I det hun viste sig paa
								Scenen blev en dyb Taushed over det hele Publicum; hendes hele
								Væsen, kongelige og tillige lette, yndige Anstand, greb alle, som
								mig, og dog var hun slet ikke, som jeg tænkte mig en Dido. Hun stod der, et zart, yndigt Væsen,
								uendelig skjøn og aandig, som Raphael kunde
								tænke sig en Qvinde. Sort som Ibenholt laae Haaret om den skjønne,
								hvælvede Pande, det mørke Øie fuldt af Udtryk. Et stærkt
								Bifalds-Klap hævede sig, det var Skjønheden, man hyldede, ene
								Skjønheden, thi endnu havde hun ikke sjunget en Tone. Jeg saae
								tydeligt en Rødme flyve over hendes Pande, hun bøiede sig for den
								beundrende Mængde, der med dyb Taushed nu fulgte hendes
								gjennemtænkte skjønne Betoning af Recitativet.»Antonio!« raabte Bernardo halv høit til mig, og rykkede mig i Armen, »det
								er hende! -Jeg maa have mistet min Forstand, eller det er hende, min
								bortfløine Fugl! ja, ja, jeg kan ikke tage feil, Stemmen er ogsaa
								hendes! jeg husker det alt for godt!«»Hvem mener Du?« spurgte jeg.»Jødepigen fra Ghetto,« svarede han; »og dog
								synes det umuligt, reent umuligt! hun kan jo ikke være den samme!«Han blev taus og tabte sig i Beskuelsen af det forunderlige skjønne
								Sylphevæsen. Hun sang sin Kjærligheds Lykke; det var et Hjerte, der
								udaandede i Toner, den dybe, rene Følelse, som paa Tonevinger rev
									 sig løs fra Menneskets Bryst. En
								underlig Vemod greb min Sjæl, det var som disse Toner vilde fremmane
								de dybest jordede Erindringer, ogsaa jeg var ved at udbryde med Bernardo: det er hende! ja, hvad jeg i mange
								Aar ikke havde tænkt eller drømt om, stod nu forunderligt levende
								for mig, hvorledes jeg som Barn ved Juletid prædikede i Kirken araceli, den forunderligt fiintbyggede lille
								Pige, med den sælsomme sonore Stemme, der havde vundet Prisen for
								mig, jeg tænkte paa hende, og jo mere jeg saae og hørte denne Aften,
								des sikkrere udbrød min Tanke: »det er hende, hende og ingen anden!«Da siden Æneas tilstaaer hende, at han gaaer
								bort, at de jo ei ere gifte, han ikke kjender deres Brudefakkel,
								hvor forbausende vidste hun da ikke at udtrykke Overgangen i sin
								Sjæl, Overraskelsen, Smerten, Raseriet; og nu sang hun sin store
								Aria; det var som Dybets Bølger, der sloge mod Skyerne! hvorledes
								udtaler jeg denne hele Toneverden, som her aabenbarede sig; min
								Tanke søgte et legemligt Billede for disse Toner, der ikke syntes at
								stige fra et Menneske-Bryst, og jeg saae Svanen udaande sit Liv i
								Sang, i det den snart slog med Vingerne i de høie Ætherstrømme,
								snart dykkede ned i det dybe Hav og kløvede Brændingen, for paa ny
								at stige. Et almindeligt Bifalds Raab brusede gjennem Huset, »Annunziata! Annunziata!« raabte de, og hun
								maatte frem og atter frem for den begeistrede Mængde.Og dog stod dette Nummer i Stykket tilbage for Duetten i anden Act,
								hvor hun beder Æneas blot ei øieblikkelig at
								drage bort, ei saaledes forlade hende, der for hans Skyld krænkede
								Lybiens Stamme, »Afrikas Fyrster, sin Blufærdighed og sit Rygte.«
								»Jeg sendte ingen Skibe mod Troja, jeg forstyrrede ikke Anchises's Manes og Aske!« der var en
								Sandhed en Smerte i hele hendes Udtryk, der bragte mig Taarer i
								Øinene, og den dybe Taushed rundt om viste, hvorledes hvert Hjerte
								følte det samme.Æneas forlader hende og nu staaer hun et
								Øieblik bleg og marmorkold, som en Niobe,
								men snart syder Blodet igjennem Aarerne, det er ei mere Dido, den varmt elskende Dido, den forladte Hustru, det er en Furie,
								Skjønhedstrækkene aande Gift og Død; Annunziata vidste saa ganske at forandre sit hele Udtryk, isne
								enhver med Skræk, man maatte aande og lide med hende.Leonardo da Vinci har malet et Medusahoved,
								der findes paa Galleriet i Florents; Alle gribes sælsomt ved at see
								det, og kunne dog ei rive sig løs. Det er som Afgrundens Skum i de
								skjønneste Former, Dybet,  der af
								Ædder og Gift har skabt sig en medicæisk Venus. Blikket, selv
								Mundens Stilling, aander Død Saaledes stod nu Dido for os.Man saae Baalet, Søsteren Anna havde reist,
								Gaarden behængt med sorte Krandse og Liigløv, i den fjerne Baggrund
								fløi Æneas's Snekke over den oprørte Sø. Dido stod med hans glemte Vaaben, hendes
								Sang lød dybt og tungt og steg da atter i Høide og Kraft, som de
								faldne Engles Jammer. Baalet blussede, Hjertet brast i Toner.Som en Storm bruste Bifaldet, da Teppet rullede ned. Vi vare alle ude
								af os selv i Begeistring over den herlige Kunstnerinde, hendes
								Skjønhed og ubegribelige deilige Stemme.»Annunziata! Annunziata!« lød det fra Parterre og alle Loger, da
								hævede Forhænget sig og hun stod der, bly og yndig, med Øiet fuldt
								af Kjærlighed og Mildhed Blomster regnede ned omkring hende, Damerne
								svingede med deres hvide Lommetørklæder, og Herrerne jublede henrykt
								hendes Navn; Teppet faldt, men Jublen syntes mere at tiltage, hun
								maatte atter frem og holdt da ham ved Haanden, som havde udført Æneas Partie, men atter og atter lød det
								»Annunziata!« hun viste sig med det hele Personale, der havde
								bidraget til hendes Triumph, men endnu igjentog man stormende hendes
								Navn, og fjerde Gang stod hun nu ganske alene frem og takkede med
								faa hjertelige Ord for den rige Opmuntring, man skjænkede hendes
								Talent Jeg havde i min Begeistring skrevet nogle Linier paa et
								Papiir; mellem Blomster og Krandse fløi det for hendes Fødder.Tæppet hævede sig nu ikke mere, men idelig og idelig lød det samme
								Skrig; man vilde længer see hende, længer udøse sin Hyldest. Fra
								Siden af Tæppet traadte hun nu frem, gik langs med Lamperne og
								sendte Kys og Tak til den jublende Mængde. Glæden straalede hende ud
								af Øinene, der laae en Lyksalighed, jeg ikke kan udsige, i hendes
								hele Aasyn, det var vist et af de lykkeligste Øieblikke i hendes
								Liv. Men var det maaske ogsaa ikke i mit? Jeg deelte Glæden med
								hende, som Jublen med de Andre; mit Øie, min hele Sjæl, inddrak
								hendes Billedejeg saae intet, tænkte intet uden: Annunziata.Mængden forlod Theatret, jeg blev revet med Strømmen, der bevægede
								sig om Hjørnet, hvor Sangerindens Vogn holdt; man knugede mig op til
								Muren, Alle vilde endnu engang see hende. Alle toge Hatten af, og
								jublede hendes Navn. Jeg raabte det med, og mit Hjerte svulmede
								sælsomt derved Bernardo havde trængt sig hen
								til Karetdøren, og holdt den aaben for hende. Jeg saae, at man i et
								Nu spændte  Hestene fra, og de
								begeistrede unge Mennesker grebe fast, for selv at drage hende hjem;
								hun takkede, og bad dem med bævende Stemme at lade være, men kun
								hendes Navn i den høieste Jubel lød igjennem Gaden. Bernardo steg op paa Trinet udenfor Vognen
								og beroligede hende, selv greb jeg fast i Vognstangen, og følte mig
								lyksalig som de andre. Kun altfor snart bruste det Hele bort, som en
								deilig Drøm.Jeg var heldig nok at støde sammen med Bernardo, han havde jo talt til hende, været hende ganske nær.»Nu, hvad siger Du Antonio? Er dit Hjerte
								endnu ei bevæget! Gløder Du ei gjennem Marv og Been, saa er Du ikke
								værd at kaldes Mand! Begriber Du nu, at jeg kunde elske hende ved
								første Møde? Begriber Du nu, hvorledes Du har staaet Dig selv i
								Lyset, da jeg vilde føre Dig ind hos hende, og at det nok var værd
								at lære Hebraisk, for at sidde paa Bænke med slig en Skabning. Ja
									Antonio, jeg tvivler slet ikke, i hvor
								uforklarligt det Hele synes, hun er min Jødepige! hende var det, som
								jeg for et Aar siden saae hos den gamle Hanock, hende var det, som skjænkede mig Cypervinen og
								forsvandt. Jeg har hende igjen, hun er her og som en herligere
								Phønix steget op fra Reden: det hæslige Ghetto.»Det er umuligt, Bernardo!« svarede jeg,
								»ogsaa hos mig vækker hun Erindringer, der modsige, at hun kan være
								en Jødinde! sikkert er hun af den eneste saliggjørende Kirke. Har Du
								ret betragtet hende, som jeg gjorde det, maatte Du see, at det ikke
								er mosaiske Former, ikke disse Træk, Cainsmærket for den banlyste
								ulykkelige Nation. Sproget selv, disse Toner, nei det var ikke fra
								jødiske Læber de klang. O Bernardo, jeg
								føler mig saa lyksalig, saa opfyldt af den Toneverden, hun har
								indgydt i min Sjæl -! Men hvad sagde hun? Du talte jo med hende!
								stod jo tæt ved Vognen! var hun ret lykkelig, lykkelig, som hun har
								gjort os Alle?«»Du er jo ordentlig begeistret, Antonio!«
								afbrød han, »nu smelter Jesuiter-Skolens lis! - Hvad hun talte? Ja
								hun var frygtsom og dog stolt af, at I vilde Bengier foer igjennem
								Gaden med hende. Hun trak Sløret tæt op om sit Ansigt og knugede sig
								op i en Side af Vognen; jeg beroligede hende og sagde alt, hvad mit
								Hjerte kunde have sagt til Skjønhedens og Uskyldighedens Dronning,
								men ikke engang min Haand vilde hun modtage, da jeg vilde hjælpe
								hende ud!«»Men hvor kunde Du ogsaa Sligt, hun kjender Dig jo ikke! Slig
								Dristighed havde jeg aldrig turdet vove!«»Ja, Du kjender ikke Verden, ikke Qvinderne! hun har lagt Mærke til
								mig, og det er altid noget!«Jeg maatte nu læse ham mit Impromptu til hende; han fandt det
								guddommeligt, det maatte indrykkes i Diario di
									roma. Vi klinkede sammen og drak hendes Skaal. Alle i
								Caffeen talte kun om hende. Alle vare, som vi, uudtømmelige i at
								skabe hendes Lov. Det var sildigt, da jeg skiltes fra Bernardo;jeg kom hjem, men Søvn var der ikke
								at tænke paa, det var mig en Vellyst, at lade den hele Opera
								gjengives i min Sjæl, Annunziatas første
								Optræden, Arien, Duetten, den forunderligt gribende Slutnings-Scene.
								I min Henrykkelse applauderede jeg høit og nævnte hendes Navn. Nu
								løb jeg i Tanken mit lille Digt igjennem, nedskrev det paa Papiret
								og fandt det smukt, læste det et Par Gange for mig selv, og skal jeg
								være oprigtig, Kjærligheden til hende gik næsten for meget over til
								Digtet, nu efter mange Aar seer jeg det med ganske andre Øine; den
								Gang fandt jeg, det var et lille Mesterstykke. Hun har sikkert taget
								det op, tænkte jeg, nu sidder hun halv afklædt paa den bløde
								Silkesopha, stytter den deilige Arm under Kinden og læser hvad jeg
								nedaandede paa Papiret:Min Sjæl Dig fulgte, men med jordisk Svimlen,Den stolte Gang, som kun en Dante gik;Paa Toner gjennem Dybene og Himlen,Nys ledte mig din Sang, dit Seraphblik!Hvad Dante kun med Ord i Stenen tvang,Du mig med Toner dybt i Sjælen sang.Jeg vidste ingen Aandens Verden mere rig og skjøn, end den i Dantes Digtning, men denne, syntes jeg, stod
								nu med et høiere Liv, i en langt større Klarhed for mig, end før;
								hendes smeltende Sang, hendes Blik, Smerten og Fortvivlelsen, hun
								havde vidst at fremstille, havde saa ganske givet Treklangen af den
								dantiske Digtning. Hun maatte finde mit Digt smukt! jeg forestillede
								mig hendes Tanker, hendes Lyst til at kjende Forfatteren, og næsten
								troer jeg, at før jeg sov ind, var jeg ved Forestillingen om hende
								dog meest beskjæftiget med mig selv og mit lille, ubetydelige Digt.XIBernardo som deus ex
									machina. La Pruova d'un Opera seria. Min første
								Improvisation. Den sidste Carnevalsdag.Næste Formiddag saae jeg slet ikke Bernardo,
								forgjæves søgte jeg efter ham; flere Gange maatte jeg ogsaa over Piazza colonna, ikke for at see paa Antonins-Søilen, men for at opdage kun et
								Ærme af Annunziata; hun boede her, der vare
								Fremmede hos hende, de lykkelige Mennesker! jeg hørte et Claveer, og
								lyttede nu til; men ingen Annunziata sang;
								en dyb Bas gjorde nogle Løb, vistnok var det Capelmesteren, eller en
								af Sangerne i hendes Selskab! hvilket misundelsesværdigt Lod! hvem
								der var i hans Sted, der gav Æneas, saaledes
								at kunde see hende Øie mod Øie, inddrikke dette Kiærlighedsblik,
								flyve med fra By til By, høste Beundring og Hæder jeg blev ganske
								tankefuld derved Harlequiner med Bjælder, Polichineller og Troldmænd
								dandsede rundt om, jeg havde reent glemt, at det var Carneval, at
								det alt var Tiden, det begyndte i Dag. Den hele brogede Mængde, al
								den Larm og Skrigen gjorde nu et hæsligt Indtryk paa mig. Vogne joge
								forbi; næsten alle Kudskene vare klædte i Dameklæder, men det saae
								mig grelt ud; disse sorte Bakkenbarter under Damekappen; de stærke
								Bevægelser, alt var malet med for grelle Farver, ja afskyeligt!
								syntes jeg. Jeg følte mig ikke, som igaar, oplagt til Glæden.
								Trængselen tiltog jeg vilde bort og kastede nu sidste Gang Blikket
								op til Huset, hvor Annunziata boede, da
								hoppede Bernardo ud af Porten og hen til
								mig, idet han leende raabte: »saa kom dog! staae ikke her! jeg vil
								presentere Dig for Annunziata, hun venter
								Dig alt! seer Du, det er et Venskabs-Stykke af mig.«»Hun -!« stammede jeg, og Blodet suste for mine Øren, »driv ikke Spøg
								med mig! Hvor vil Du føre mig hen?«»Til hende, Du har besjunget!« svarede han, »til hende, Du og vi Alle
								sværme for, den guddommelige Annunziata!« og
								nu trak han mig ind ad Porten med sig.»Men forklar mig dog, hvorledes Du er kommet til hende, hvorledes Du
								kan føre mig derind?«»Siden, siden, skal Du faae Alt at vide!« svarede han, »sæt nu bare
								et lystigt Ansigt op!«»Men min Paaklædning!« stammede jeg, og pyntede ihast paa mig.» O, Du er deilig, min Ven! ganske allerkjæreste! see nu ere vi ved
								Døren.«Den aabnedes, og jeg stod foran Annunziata.
								Hun var i en sort Silkekjole, et Flors Gevandt, halvt rødt og halvt
								blaat, hang over Bryst og Skulder, det kulsorte Haar var strøget
								tilbage for den ædle, høie Pande, paa hvilken hang et sort Smykke,
								som det syntes en antik Steen. Noget fra hende, henimod Vinduet, sad
								en gammel Dame i en mørkebruun, tarvelig Klædning; hendes Øie, den
								hele Ansigts-Form sagde ved første Øiekast, at det var en Jødinde;
								jeg tænkte paa Bernardos Yttring, at Annunziata og den Skjønne i Ghetto skulde være een Person, men det var
								umuligt, sagde mig atter mit Hjerte, naar jeg saae paa Annunziata. En Herre til, jeg ikke kjendte,
								var ogsaa i Stuen, han reiste sig, hun hævede sig ogsaa og kom mig
								halvleende imøde, idet Bemardo førte mig
								frem og sagde spøgende:»Min naadige Signora, her har jeg den Ære at presentere Poeten, min
								Ven, den fortræffelige Abbate Antonio, en
								Yndling af den borghesiske Slægt!«»Signore vil tilgive,« sagde hun, »men det er i Sandhed ikke min
								Skyld, at jeg saaledes paatrænger Dem mit Bekjendtskab, i hvor kjært
								Deres endog er mig! De har hædret mig med et Digt,« vedblev hun og
								rødmede, »Deres Ven nævnede Dem som Forfatter, lovede at presentere
								Dem for mig! pludselig seer han Dem udenfor, siger: nu skal De strax
								see ham! og styrter saa afsted, før jeg kan svare og forhindre - -
								thi paa denne Maade - men De kjender, bedre end jeg, Deres Ven?«Bernardo vidste at spøge derover, jeg
								stammede en Undskyldning og nogle Ord om min Lykke, min Glæde over
								at være ført til hende.Mine Kinder brændte, hun rakte mig Haanden og i min Henrykkelse
								trykkede jeg den til mine Læber. Hun presenterede den fremmede Herre
								for mig, det var Selskabets Capelmester. Den gamle Dame kaldte hun
								sin Pleiemoder, men denne saae alvorligt, næsten strængt paa mig og
									Bernardo, men jeg glemte det snart igjen
								ved Annunziatas Venlighed og muntre Lune.Kapelmesteren sagde mig ogsaa noget Forbindligt om mit Digt, og rakte
								mig Haanden, idet han opfordrede mig til at skrive Operatexter og
								begynde med en til ham.»Hør ikke paa ham!« afbrød Annunziata. »De
								veed ikke, i hvilken Elendighed han vil styrte Dem! Componisterne
								tænke slet ikke paa deres Offer, og Publicum endnu mindre. De vil i
								Aften i: La Pruova d'un Opera seria ret see
								Billedet af den stakkels Autor, og dog er dette ikke stærkt nok
								tegnet!«Componisten vilde gjøre Indvendinger, Annunziata loe og traadte hen for mig.»De skriver et Stykke,« sagde hun, »aander Deres hele Sjæl i de
								yndigste Vers! Eenheden, Charactererne, Alt er vel udtænkt, men nu
								kommer Componisten, han har her en Idee, der maa anbringes, Deres
								maa bort, her vil han have Piber og Trommer, og De maa dandse der
								efter. Theatrets Primadonna siger, at hun
								synger ikke, uden at der indlægges en Arie til en glimrende
								Bortgang; hun vil den furioso maestoso, om
								det passer maa være hans Ansvar! Primo
								Tenore har samme Fordringer. De maa flyve fra prima til tertia
								donna, Basser og Tenorer bukke, smigre, taale alt, hvad vore
								Luner kan skabe, og det er ikke saa lidt!«Capelmesteren vilde afbryde, men Annunziata
								tillod det ikke, og blev ved: »nu kommer Directeuren, veier, maaler
								og vrager, og De maa være hans underdanige Tjener selv i Dumhed og
								Urimelighed. Maskinmesteren forsikkrer, at Theatrets Kræfter ikke
								tillade dette Arrangement, denne Decoration, at man ei vil lade
								denne nye male; De maa altsaa forandre det og det i Stykket, det
								kaldes i Theatersproget »at bøie det.« Theatermaleren tillader ikke,
								at dette Sætstykke anbringes i hans nye Decoration, den Replik, som
								hentyder derpaa, maa altsaa bøies! Nu kan Signora ikke slaae
								Roulader paa den Stavelse, hvormed et af Versene ender, hun vil have
								en med et A, hvor De faae det fra, er det samme! De maae bøies, og
								Texten bøies, og naar saa det hele, som en ny Skabning for Dem,
								flyver over Scenen, kan De have den Fornøielse at høre det udpibes
								og Componisten raabe: »ak, det var den jammerlige Text, som styrtede
								det Hele? Mine Tonevinger kunde ikke holde den Kolos, den maatte
								falde! -«Lystigt klang Musikken op til os udenfra; Carnevalsmaskerne summede
								over Pladsen og gjennem Gaderne. En stærk Jubel, blandet med
								Bifaldsklap, kaldte os Alle hen til det aabne Vindue. Nu saa nær Annunziata, mit Hjertes første Ønske saa
								pludseligt opfyldt, gjorte mig usigelig lyksalig, og Carnevalet stod
								mig igjen lystigt, som igaar, da jeg selv spillede med deri.Under Vinduet havde over 50 Polichineller samlet sig, de valgte deres
								Konge, han besteg en lille Karre, behængt med brogede Flag og
								Guirlander af Laurbær og Skrællinger af Citroner, der flagrede, som
								var det Baand og Snore. - Kongen steg op i Vognen, man satte en
								Krone af forgyldte, broget malede Æg paa hans Hoved, rakte ham
								Sceptret, en kollossal Barnerangle, besat med Makroner, Alle
								dandsede rundt om ham, og han nikkede naadigt til alle Sider; nu
								spændte de dem selv for hans Vogn, for at drage ham igjennem
								Gaderne; hans Øie faldt i det samme paa Annunziata, han kjendte hende, nikkede fortroligt og
								raabte, idet han foer bort; »Dig igaar, mig i Dag, ægte romersk Blod
								for Vognen!« -Jeg saae Annunziata blive
								blodrød, og træde et Skridt tilbage, men øieblikkelig fattet igjen,
								bøiede hun sig over Altanen, nikkede venligt, og raabte høit til
								ham: »Skjøn paa din Lykke, Du er den uværdig, som jeg!« -Man havde seet hende, hørt hans Ord og hendes Svar, et Viva tonede i
								Luften, og Blomster-Bouquetter fløi op omkring hende; en af dem
								streifede hendes Skulder og fløi ind paa mit Bryst, jeg trykkede den
								fast der; det var mig en Skatjeg ikke vilde miste.Bernardo var opbragt over, som han kaldte
								det, Polichinelkongens Uforskammenhed, vilde øieblikkelig ned og
								revse Karlen, men Capelmesteren, med de andre standsede ham, og
								behandlede det Hele som et Spøg.Tjeneren meldte den første Tenorsanger, han medbragte en Abbate og en
								fremmed Kunstner, som vilde presenteres for Annunziata. Øieblikket efter kom et nyt Besøg: fremmede
								Kunstnere, som introducerede sig selv, bragte hende deres Hyldest.
								Vi vare alt et heelt Selskab; der taltes om den lystige Festino
								sidste Nat i Theatret »Argentina«, de
								forskjellige Kunstmasker af berømte Statuer! Apollo Musagetes, Gladiatorerne og Diskuskasterne. - Den
								eneste, som ikke blandede sig i Samtalen, var den gamle Dame, jeg
								antog for Jødinde; hun sad stille, beskjæftiget med Strikkestrømpen,
								og nikkede i det høieste lidt, naar Annunziata flere Gange i sin Tale henvendte sig til hende.Hvor forskjellig var ikke Annunziata fra det
								Væsen, min Sjæl havde tænkt, ved at see og høre hende Aftenen forud;
								her i sit Hjem syntes hun en livsglad, næsten overgiven Skabning!
								dog ogsaa dette  klædte hende
								usigeligt og tiltalte mig forunderligt, hun vidste at henrive mig og
								Alle ved sine lette spøgende Bemærkninger, og den kloge, vittige
								Maade, hvorpaa hun udtrykkede sig. - Pludselig saae hun paa sit Uhr,
								sprang hurtigt op og undskyldte, at Toilettet ventede hende, hun
								skulde jo denne Aften optræde som Primadonna i »La pruova d'un opera seria.« Med et venligt Nik til os
								hoppede hun ind i Sideværelset.»Hvor Du har gjort mig lykkelig, Bernardo!«
								raabte jeg høit til ham da vi vare udenfor; »hvor hun er elskelig,
								elskelig som i Sang og Spil! - Men hvor i Alverden er Du kommet til
								hende, har saa hurtigt gjort dette Bekjendtskab ? Jeg begriber slet
								intet, det Hele synes mig en Drøm, selv det, at jeg har været her!«»Hvorledes jeg er kommet der!« svarede han, »o ganske simpelt; jeg
								fandt det var min Pligt, som en af Roms unge Nobili, som Officier
								ved den pavelige Æresvagt, og som Beundrer af alt Skjønt, at jeg
								gjorde min Opvartning; Kjærlighed behøver ikke det halve af disse
								Grunde. - Saaledes traadte jeg op, og at jeg nok kan introducere
								mig, lige saa godt som de, Du selv saae arrivere uden Opraaber eller
								Custode, kan vel ikke betvivles. - Naar jeg er forliebt, bliver jeg
								altid interessant, og saa kan Du nok vide, at jeg blev ret
								underholdende her! vi vare efter den første halve Time alt saa
								temmelig bekjendte, at jeg nok kunde tage mig af Dig med, da Du
								viste Dig!«»Du elsker hende?« spurgte jeg, »elsker hende ret oprigtigt?« »Ja meer nu, end før!« udbrød han, »og hvad min Yttring for Dig
								angaaer, at hun er Pigen, der rakte mig Vinen hos den gamle Jøde, da
								tvivler jeg aldeles ikke derpaa, hun kjendte mig, da jeg traadte
								frem for hende, det mærkede jeg tydeligt; selv den gamle Jødemutter,
								som ikke taler et Ord, men kun sidder og slaaer Takt med Hovedet og
								taber Masker af Strikketøiet, er et salomonisk Sandheds-Segl for min
								Formodning! dog Jødinde er Annunziata ikke!
								det var hendes sorte Haar, hendes mørke Øie, den Omgivning og det
								Sted, hvor jeg saae hende første Gang, som vildledte mig. Din
								Formodning er rigtigere, hun er af vor Tro og skal i vort Paradiis.
								-«Om Aftenen vilde vi samles i Theatret; Trængselen var stor, forgjæves
								søgte jeg efter Bernardo, han var ikke at
								finde; jeg fik en Plads, rundt om var opfyldt, Heden tung og
								trykkende, mit Blod var alt forud i en sælsom feberagtig Bevægelse,
								jeg syntes halv at drømme de sidste to Dages Begivenheder. Alt var
								som en Drøm. Intet Stykke  kunde være
								mindre skikket til at bringe Ligevægt i mit bevægede Sind, end det,
								som nu begyndte. Buffaen »La pruova d'un opera
									seria« er som bekjendt et Foster af det meest overgivne,
								phantastiske Lune; næsten ingen Traad gaaer igjennem det Hele,
								Digter og Componist have kun tænkt at vække Latter og give Sangerne
								Leilighed til at glimre; det er en lidenskabelig lunefuld
								Primadonna, en Componist, der spiller i samme Farve, og Caprice paa
								Caprice af de andre Theatermennesker, dette sælsomme Folkeslags, der
								maa behandles paa en egen Maade, omtrent som Gift, der baade kan
								dræbe og læge. - Den stakkels Poet hopper om mellem dem, som et
								lidende ringeagtet Offer.Jubel og Blomsterkrandse hilsede Annunziata,
								da hun traadte ind; det Lune hun viste, Munterheden, kaldte man den
								høieste Kunst, jeg kaldte det Natur; saaledes havde hun saa ganske
								været der hjemme, og da nu hendes Sang tonede, som var det tusind
								Sølvklokker, der vexlede i bløde Harmonier, inddrak hvert Hjerte den
								Glæde, hun sang, den Glæde, der laae i hendes Øie! - Duetten mellem
								hende og il compositore della musica, hvor
								de bytte Partie, saa at hun synger Mandens og han Damens, var en
								Triumph for begges Virtuositet, men især grebes alle, ved hendes
								Spring fra den dybeste Alt til den høieste Sopran. I sin lette,
								yndige Dands lignede hun Terpsichore paa de etruriske Vaser, hver
								Bevægelse kunde være et Studium for en Maler og en Billedhugger. -
								Den hele yndige Livlighed, syntes mig en Udvikling af hendes egen
								Personlighed, den jeg i Dag havde lært at kjende. Fremstillingen af
									Dido var mig Kunststudium, hendes »Prima donna« i denne Aften den høieste
								Subjectivitet.Uden synderlig Forbindelse ere store Bravournummere fra andre Stykker
								lagte ind; ved den Skalkagtighed, hvormed hun sang dem, blev det
								naturligt; det var Overgivenhed, Drillerie, der bevægede hende til
								disse Pragtforestillinger.Mod Stykkets Slutning forsikkrer Componisten, at Alt er
								fortræffeligt, at Ouverturen nu kan begynde, han uddeler nu Musiken
								til det virkelige Orchester, Prima donna
								hjælper ham, Tegnet gives, og begge falde da ind med de
								skrækkeligste øreog hjerteskjærende Dissonantser, applaudere »Bravo,
								Bravo!« og Publicum med. Latteren overdøvede næsten Musiken, men jeg
								var angrebet til Sjælen og følte mig i en halvsyg Exaltation. Annunziata var et vildt overgivent Barn, men
								elskelig i sin Overgivenhed. Hendes Sang bruste, som
								Bacchantindernes  vilde Dithyramber,
								selv i Glæden kunde jeg ikke være hende liig, hendes Overgivenhed
								var aandelig, skjøn og stor, og som jeg saae hende, maatte jeg tænke
								paa Guido Renis herlige Platfond-Malerie:
									Aurora, hvor Tidsgudinderne dandse om
								Solvognen; en af disse har en forunderlig Lighed med Billedet af
								Beatrice Cenci, men som hun maatte see ud i sit gladeste Livsmoment,
								dette Udtryk fandt jeg atter hos Annunziata;
								havde jeg været Billedhugger, da havde jeg i Stenen formet hende, og
								Verden vilde da have kaldt Statuen: den skyldfrie Glæde. Høiere og
								høiere, i vilde Dissonantser, brusede Orchestret; il compositore og Prima donna
								sang; »herligt!« raabte de nu, »Ouverturen er endt, lad nu Teppet
								gaae op!« og saa faldt det, Buffaen var til Ende; men som igaar
								maatte Annunziata atter frem, Krandse og
								Blomster, Digte med flagrende Baand fløi hende imøde. Endeel af mine
								Jevnaldrende, hvoraf jeg kjendte nogle, vilde samme Aften bringe
								hende en Serenadejeg var med; det var en Evighed sidenjeg havde
								sjunget.En Time efter at hun alt var i sit Hjem, drog vor Skare hen paa Piazza colonna; Musikanterne bleve stillede
								under Balkonen, hvor vi endnu saae Lys bag de lange Gardiner; min
								hele Sjæl var i Bevægelse, jeg tænkte kun paa hende, min Sang
								blandede sig dristigt med de Andres, jeg havde et Solonummer og alt
								som jeg sang, svandt alt for mig i den Verden jeg udaandede, min
								Stemme fik en Kraft, en Blødhed, jeg ikke før havde anet De Andre
								rundtom kunde ikke tilbageholde et svagt Bravo, men nok for mig, til
								at blive opmærksom paa min egen Sang; en forunderlig Glæde sneg sig
								i mit Brystjeg følte den Gud, der rørte sig i mig, og da Annunziata viste sig paa Balkonen, bøiende
								sig dybt og takkende os, syntes jeg, det kun var mig alene det
								gjaldt; jeg hørte mig selv høit over Choret, hvor min Stemme
								bevægede sig, som Sjælen i det store Tonelegeme. I en halv
								Begeistringsruus kom jeg til mit Hjem, min forfængelige Tanke drømte
								kun om Annunziatas Glæde over min Sang, jeg
								havde jo forbauset mig selv.Næste Dag aflagde jeg min Visit hos hende; jeg traf alt Bernardo og flere Bekiendter der. Hun var
								henrykt over den deilige Tenorstemme, hun havde hørt ved Serenaden,
								jeg blev som et Blod. En af de Tilstedeværende røbede, at jeg var
								Sangeren, da drog hun mig hurtigt hen til Claveret og forlangte, at
								jeg skulde synge en Duet med hende; jeg stod som skulde jeg paa
								Retterstedet, forsikkrede, at det var umueligt, man bad, og Bernardo skjændte, fordi jeg vilde berøve
									 dem at høre Signøra; hun tog
								mig ved Haanden, og jeg var en fangen Fugl; det hjalp nu ikke, at
								jeg slog med Vingerne, jeg maatte synge. Det var en mig bekjendt
								Duet; Annunziata slog an og hævede sin
								Stemme; med bævende Toner begyndte jeg min Adagio, hendes Blik
								hvilede paa mig, som vilde det sige: Mod, Mod! følg mig i min
								Toneverden! og kun den og Annunziata tænkte
								og drømte jeg. Min Frygt forsvandt, og jeg endte dristigt Sangen. Et
								stormende Bifald hilsede os begge, selv den gamle, tause Kone
								nikkede venligt til mig.»Menneske!« hvidskede Bernardo, »Du har
								forbauset mig!« og nu fortæller han Alle, at jeg besad endnu et
								Talent, ligesaa prægtigt, jeg var ogsaa Improvisator, og at jeg
								maatte glæde dem, ved at give en Prøve derpaa. Min hele Sjæl var i
								Bevægelse, smigret for min Sang, og noget sikker paa min egen Kraft,
								behøvedes kun Annunziatas Bøn, og for første
								Gang som Ældre havde jeg Dristighed nok, til at vove at improvisere;
								jeg greb hendes Guitar, hun opgav mig Ordet: »Udødelighed!« Jeg
								overtænkte det rige Æmne, greb nogle Accorder og begyndte nu min
								Digtning, som den fødtes i min Sjæl. Min Genius førte mig over det
								svovlblaa Middelhav til Grækenlands vildtfrodige Dale, Athen laae i Gruus, den vilde Figen voxte
								over de sønderbrudte Capiteler, og Aanden sukkede; thi fordum i Perikles's Dage, bevægede den glade Vrimmel
								sig her under de stolte Buer, det var Skjønhedens Fest, Qvinder som
								en Lais dandsede med Krandse gjennem Gaderne
								og Skjaldene sang høit, at det Skjønne og Gode aldrig forsvandt Nu
								vare hine Skjønhedens ædle Døttre Støv, blandet med Støv, de Former
								glemte, der havde henrykket en lykkelig Slægt; og som min Genius
								græd paa Athenens Gruus, drog man frem af
								Jorden herlige Billeder, skabte ved Kunstnerens Haand, mægtige
								Gudinder slumrende i Marmor-Klæder, og min Genius kjendte Athenens Døttre, Skjønheden hævet til
								Guddom, i det hvide Marmor bevaret for de kommende Slægter.
								Udødelig, sang min Genius, er Skjønheden, men ikke jordisk Kraft og
								Vælde! svang sig bort over Havet, til Italia, til Verdensbyen der, stirrede taus fra Keiserborgens
								Rester udover det gamle Roma! Tiberen væltede sine gule Bølger, og,
								hvor Horatius Cocles eengang stred, bar den
								nu Barken med Træ og Olie til Ostia. Hvor paa Forum Curtius styrtede sig i Flammesvælget,
								strakte sig nu Qvæget i det høie Græs. Augustus og Titus! stolte Navne, som
								kun deres sønderbrudte Templer og Buer endnu nævnede! Romas Ørne, Jupiters
								mægtige Fugle laae døde i Reden. Roma! hvor
								var din Udødelighed?  Da flammede
								Ørnens Lyn, Banstraalen foer ud over det opvoxende Europa. Romas styrtede Throne blev en Peters
								Stol, og Konger vandrede barfodede til den hellige Stad: Roma, Verdens Hersker. Men i Seclernes Flugt
								toner Død! Død for Alt, hvad Haanden kan gribe, hvad et jordisk Øie
								kan beskue! Men kan vel Peterssværdet ruste? - Ørne flyve ud fra Øst
								og Vest! Kan Kirkens Vælde synke? Kan det Umuelige skee! Roma staaer dog stolt i sit Gruus med
								Oldtids Guder og hellige Billeder, den behersker Verden ved den
								evige høie Kunst. Til dine Høie, Roma, vilde
								altid Europas Sønner valfarte; fra Øst og fra Vest, fra det kolde
								Norden ville de strømme hertil og Hjerterne bekjende »Roma! din Magt er udødelig!«Et stormende Bifald hilsede mig da jeg endte denne Stanze, kun Annunziata rørte ei en Haand, men taus og
								skjøn, som et Venusbillede, saae hun mig ind i Øiet med et Blik, saa
								trofast, det fulde Hjertes tause Sprog og Ordene flød fra mine Læber
								i lette Vers, som Tanken og Begeistringen gav dem.Fra Verdens store Skueplads førte jeg dem paa den mindre Scene,
								skildrede den store Kunstnerinde, der ved Spil og Toner rev hvert
								Hjerte med sig. Annunziata slog Øiet ned,
								thi det var hende, jeg tænkte, hende man maatte see, i den
								Skildring, jeg gav. Og naar nu den sidste Tone hendøde, Tæppet
								faldt, og selv den brusende Jubel henduftede, da var ogsaa hendes
								Kunstværk dødt, et deiligt Liig, jordet i Tilskuerens Bryst. Men en
								Digters Hjerte er som Madonnas Grav, Alt vorder Blomster og Duft,
								den Døde stiger herligere derfra, og hans mægtige Sang toner for
								hende: »Udødelighed!«Mit Øie hvilede paa Annunziata; Tanke og Læbe
								havde udtalt sig, jeg bøiede mig dybt, og alle omringede mig med Tak
								og Smiger.»De har inderlig glædet mig!« sagde Annunziata, og saae mig fortroeligt ind i Øiet; jeg vovede at
								kysse hendes Haand.En høiere Interesse for mig var ved min Digtning vakt hos hende, hun
								følte alt da, hvad jeg først senere erkjendte, at min Kjærlighed til
								hende havde bragt mig til at sætte hendes Kunst og den, der udøvede
								den, paa en Udødeligheds Plads, den ei kunde opnaae. Den dramatiske
								Kunst er som Regnbuen en himmelsk Pragt, en Bro mellem Himlen og
								Jorden, den beundres og forsvinder med hver sin Farve.Daglig aflagde jeg hende mit Besøg. De faa Carnevalsdage, som vare
								tilbage, fløi hen som en Drøm, men jeg nød dem ret, thi hos Annunziata inddrak jeg en Livsglæde jeg
								aldrig før havde kjendt.»Du begynder jo at blive et Menneske!« sagde Bernardo, »et Menneske, som vi Andre, og har dog endnu kun
								nippet til Bægeret. Jeg tør sværge paa, at Du aldrig har kysset en
								Pige, aldrig hvilet dit Hoved til hendes Skulder! Hvis Annunziata nu elskede Dig -?«»Hvad tænker Du paa!« svarede jeg halv vred, og Blodet brændte i mine
								Kinder! »Annunziata! den herlige Qvinde, der staaer saa høit over
								mig!«»Ja min Ven, høit eller lavt! hun er et Fruentimmer, og Du en Poet,
								deres Forhold kan man aldrig bedømme! har Poeten først Plads i
								Hjertet, saa har han ogsaa Nøglen, der kan lukke Elskeren ind!« -»Det er Beundring for hende, der opfylder min Sjæl! jeg hylder hendes
								Munterhed, hendes Forstand og den Kunst, hun udøver! elske hende ?
								den Tanke er endnu aldrig opstaaet hos mig.«»Hvor alvorlig og høitidelig!« udbrød Bernardo leende. »Du er ikke forelsket! nu, det er jo sandt,
								Du er jo ogsaa et af disse aandelige Amphibier, man ikke veed, om de
								egentlig høre Legem- eller Drømmeverdenen til! - Du er ikke
								forelsket, er det ikke saaledes, som jeg, saaledes, som enhver Anden
								maatte være. Du siger det jo selv, og jeg vil troe Dig! Men Du maa
								ogsaa vise det i din Maade at være paa! ikke lade Blodet marschere
								op og ned i Kinderne, fordi hun taler til Dig, ikke sætte dette
								betydningsfulde Ildblik paa hende! jeg raader Dig det for hendes
								egen Skyld! hvad troer Du Andre tænke derom? - Men nu reiser hun da
								overmorgen, og hvem veed, om hun vender tilbage efter Paaske, som
								hun har lovet!«Fem lange Uger vilde Annunziata forlade os.
								Hun var engageret for Theatret i Florenz og Afreisen bestemt til den
								første Dag i Fasten.»Nu faaer hun en ny Flok Tilbedere!« udbrød i; »de gamle blive da
								snart glemte, ja selv din smukke Improvisation, hvorfor hun sendte
								Dig saa kjærlige Blikke, at man ordentlig kunde blive ganske
								forskrækket derover! Men det er en Nar, som kun tænker paa een
								Qvinde! vi have dem alle! Engen staaer fuld af Blomster, man kan
								plukke overalt!« -Om Aftenen vare vi sammen i Theatret; det var sidste Gang, Annunziata optraadte før sin Afreise. Vi
								saae hende atter som Dido, og i Spil og Sang
								stod hun høit som første Gang, et Høiere kunde der ikke være; det
								var Kunstens Fuldendelse. Hun var mig igjen det rene Ideal, jeg hiin
								Aften havde opfattet. Det muntre Lune, den lette Overgivenhed, hun
								aandede i Opera Buffa og i selve Livet, syntes  mig en broget Verdensdragt, hun tog paa;
								den klædte hende godt, men i Dido viste sig
								hendes hele Sjæl, hendes egentlige og aandelige Jeg. Henrykkelse og
								Jubel hilste hende; høiere var den neppe for Cæsar og Titus steget fra det
								begeistrede Romerfolk.Med et rørt Hjertes oprigtige Tak sagde hun os Alle Lev vel, og
								lovede at vende snart tilbage igjen. Et gjentaget »Brava!« opfyldte
								Huset; man vilde atter og atter see hende, og i Triumph, som første
								Gang, drog man hendes Vogn gjennem Gaderne; jeg var mellem de
								forreste! Bernardo jublede begeistret, som
								jeg, i det vi holdt fast ved Vognen, hvor Annunziata smilte, lykkelig, som et ædelt Hjerte kan være
								det.Næste Dag var den sidste for Carnevalet, og den sidste, Annunziata endnu var i Rom. Jeg kom for at
								gjøre min Afskeds-Visit. Hun var stærkt bevæget over den Hyldest,
								man havde skjænket hendes Talent; hun glædede sig alt til ved Paaske
								at vende her tilbage igjen, uagtet Florenz, ved sin skjønne Natur og
								de herlige Billedgallerier, var hende et kjært Opholdssted Ved nogle
								smaa Træk gav hun mig nu et saa klart Billede af Sted og Omgivning,
								at jeg tydeligt saae det Hele, de skovgroede Apenniner oversaaet med
								Villaer, piazza del granduca og alle de
								gamle prægtige Palaier. »Jeg skal igjen see det herlige Gallerie!«
								udbrød hun, »hvor jeg første Gang inddrak Kjærlighed for Skulptur og
								følte Menneskeaandens Storhed, der vidste, som en Prometheus, at aande Liv i det Døde! kunde jeg i dette Nu
								føre Dem ind i et af Værelserne, det mindste af dem alle, men for
								mig det kjæreste, De vilde blive lykkelig, som jeg var det, som jeg
								er det ved Erindringen. I det lille ottekantede Kammer hænge kun
								udvalgte Mesterværker, men alle forsvinde de for det levende
								Steenbillede her, den medicæiske Venus! Jeg har aldrig seet sligt
								Livsudtryk i Stenen! Marmorøiet, der ellers staaer uden Seekraft, er
								her levende! Kunstneren har saaledes formet hendes Blik, at ved
								Belysningen synes hun at see, at skue os ind i Sjælen; det er
								Gudinden selv, født af Havets Skum, der staaer for os. Paa Væggen
								bag Statuen hænge to prægtige Venus-Billeder af Titian, det er Skjønheds Gudinder i Liv og Farver, men kun
								den jordiske Skjønheds, det rige Yppige, Marmorgudinden er den
								himmelske! - Raphaels Fornarina, de
								overjordiske Madonnaer røre min Aand og mit Hjerte, og dog maa jeg
								altid vende tilbage til Venusstatuen, hun staaer mig ikke som et
								Billede, men lys og levende, skuende mig ind i Sjælen med sit
								Marmor-Øie!Jeg veed ingen Statuer, ingen Gruppe, der saaledes tiltaler mig; nei,
								ikke engang Laokoons, skjøndt Stenen synes
								at sukke i Smerte! den vatikanske Apollo,
								som De jo kjender, er mig alene et værdigt Sidestykke. Den Kraft og
								aandelige Storhed, Kunstneren har lagt i Digterguden, staaer
								qvindelig ædlere i Skjønheds-Gudinden!«»I Gipsaftryk kjender jeg den herlige Statue!« svarede jeg. »I Paster
								har jeg seet herlige Aftryk.«»Men intet er jo ufuldkomnere! den døde Gipsmasse gjør Udtrykket
								dødt! Marmoret giver Liv og Sjæl, i det bliver Stenen kjødfuldt, det
								er som Blodet rullede under den fine Hud - Gid De var med i Florenz, for at beundre og tilbede. Jeg
								vilde være deres Guide, som De i Rom maa være min, naar jeg kommer
								tilbage!«Jeg bukkede dybt og følte mig smigret og lykkelig ved hendes
								Forlangende. »Først efter Paaske see vi Dem atter?« -»Ja til Peters-Kirkens Illumination og Girandola!« svarede hun; »tænk
								imidlertid venligt paa mig, som jeg paa Galleriet i Florenz ofte vil erindre Dem og ønske at De
								var der, og saae dets Skatte! det gaaer mig stedse saaledes: seer
								jeg noget Skjønt, da længes jeg efter mine Venner, ønsker, de vare
								hos mig og kunde ogsaa nyde godt deraf Det er min Slags Hjemvee!«Hun rakte mig Haanden, jeg kyssede den, og vovede halv i Spøg at
								sige: »Vil De bringe den medicæiske Venus mit Kys!«»Altsaa mig gjælder dette ikke!« sagde Annunziata; - »Nu, jeg skal ærligt besørge det!« Hun nikkede
								derpaa saa mildt, og takkede mig for de glade Timer, jeg havde
								forskaffet hende ved min Sang og- Improvisation! »Vi sees igjen!«
								udbrød hun, og som en Drømmende forlod jeg Værelset.Udenfor mødte jeg den gamle Dame, der venligere end sædvanligt
								hilsede paa mig; i min bevægede Sindsstemning kyssede jeg hende paa
								Haanden, hun klappede mig mildt paa Skuldren, og jeg hørte hende
								sige: »De er et godt Menneske!« og saa var jeg paa Gaden, lykkelig
								ved Annunziatas Venlighed og henrykt over
								hendes Aand og Skjønhed. -Jeg følte mig ret oplagt til at nyde denne sidste Carnevalsdag; jeg
								kunde ikke forestille mig, at Annunziata
								reiste bort, vor Afsked havde været saa let, Gjensynet forekom mig
								at være næste Morgen. Uden Maske tog jeg dog lystig Deel i Kampen
								med Confetti. Alle Stolene langs hele Gaden vare besatte, alle
								Stilladser og Vinduer op  fyldte,
								Vognene kjørte op og ned, og den brogede Menneskevrimmel trængte
								sig, som en bølgende Strøm, imellem dem. For at aande lidt friere,
								maatte man dristigt springe foran en af Vognene, det lille Rum
								imellem den, der var foran, og den, der fulgte efter, var det
								eneste, i hvilket man nogenlunde kunde bevæge sig. Musiken bruste,
								lystige Masker sang, og bag fra en af Vognene udbasunede il capitano sine stolte Bedrifter til Lands
								og Vands; kaade Drenge paa Træheste, hvis Hoved og Bagdeel egentlig
								kun var synlig, det Øvrige bedækket med et broget Teppe, som skjulte
								Rytterens to Been, der erstattede Hestens fire, trængte sig ind i
								det snevre Rum mellem Vognene og gjorde Forvirringen større. Jeg
								kunde hverken slippe frem eller tilbage, Fraaden af Hestene tæt bag
								ved mig fløi om mine Øren; i denne Trængsel sprang jeg op paa en
								Vogn, hvori der sad to Maskerede, som det syntes en gammel tyk
								Herre, i Slaabrok og Nathue, og en nydelig Blomsterpige. Hun havde
								strax mærket, at det ei var Overgivenhed, men snarere Frygt, der fik
								mig til at springe op, og klappede mig derfor paa Haanden, idet hun
								bød mig to Confettikugler til Vederqvægelse. Den gamle Herre derimod
								kastede mig en heel Kurv fuld i Ansigtet, og da Pladsen blev friere
								bag mig, begyndte ogsaa Blomsterpigen, saa at jeg, overvældet og
								uden at have samme Vaaben, maatte, ganske hvid fra Top til Taa, paa
								det hurtigste tage Flugten; to Harlequiner børstede mig lystig af
								med deres Brix, men da Vognen i sin Tour atter passerede mig,
								begyndte samme Uveir; jeg besluttede nu at sikkre mig igjen ved
								Confetti, men Kanonskuddene lød, Vognene maatte ind i de snevre
								Sidegader, for at gjøre Plads til Væddeløbet, og mine to Maskerede
								vare mig af Syne. De syntes at kjende mig; hvem kunde det være! Bernardo havde jeg slet ikke seet i corso denne Dag; en Tanke gik op for mig:
								den gamle Herre i Slaabrok og Nathue maatte være ham, og den
								nydelige Hyrdinde, hans saakaldte »tamme Fugl«. Ansigtet gad jeg dog
								nok have seet! Jeg havde faaet Plads paa en af Stolene tæt ved
								Hjørnet; snart lød Kanonskuddet, og Hestene brusede gjennem corso op mod den venetianske Plads;
								Menneskevrimlen opfyldte igjen Gaden bagved dem; jeg vilde alt stige
								ned, da et ængsteligt Skrig lød rundt om: »Cavallo!« En af Hestene, der først havde naaet Maalet,
								var ikke der blevet standset og havde altsaa øieblikkelig vendt om
								og fortsat Veien tilbage. Betænker man den tætte Vrimmel, den
								Tryghed, hvormed nu Alle gik, efter at Løbet var til Ende, da seer
								man, hvilken Ulykke der kunde skee. Som  en Lynstraale gjennemzittrede mig
								Erindringen om min Moders Død, det var, som følte jeg det frygtelige
								Moment, da de vilde Heste bruste hen over os. Mit Øie stirrede
								ubevægeligt fremad Mængden fløi som ved et Trylleslag til Siderne,
								den syntes i samme Nu som trængt ind i sig selv; jeg saae Hesten,
								fraadende og med blodige Sider, den vildtflagrende Manke og
								Funkerne, der gnistrede fra dens Fødder, suse forbi, og med Eet, som
								strakt til Jorden ved et Skud, styrte om og være død Ængsteligt
								spurgte enhver, om ingen Ulykke var skeet, men Madonna havde holdt
								sin beskyttende Haand over sit Folk, der hørtes intet, og den vel
								overstaaede Fare gjorde Gemytterne lystigere og langt vildere.
								Tegnet lød, at Ordenen med Vognrækken var ophørt, og det prægtige
									moccolo, som glimrende Finale for
								Carnevalet, skulde begynde. Vognene kjørte nu ind mellem hverandre,
								Forvirringen og Støien blev større, Mørket ved hvert Minut stærkere,
								men nu tændte hver sin Voxstabel, Enkelte hele Bundter. I alle
								Vinduer sad de med Lys, Huse og Vogne i den stille, deilige Aften
								vare som oversaaede med disse glimrende Stjerner, Papirsløgter,
								Pyramider af Lys svævede paa lange Stænger fra øverste Etage ud over
								Gaden, hver søgte at beskjærme sit Lys, men at slukke sin Naboes,
								idet Raabet steg vildere og vildere: »Sia
									ammazato, chi non porta moccolo!« Forgjæves beskjærmede jeg
								mit, hvert Øieblik var det ude, jeg kastede det bort, og Alle om mig
								skulde gjøre som jeg. Damerne langs Husets Muur stak deres Lys ind
								gjennem Kjældervinduerne og raabte leende til mig: senza moccoli; de troede deres eget Lys
								sikkert, men Børnene indenfor klattrede op paa Bordene og blæste det
								ud Smaa Papirs Balloner og Lamper med Lys dalede ned fra de øverste
								Vinduer, hvor Flere sad, med tændte Voxstabler i hundredeviis og
								holdt dem paa lange Rør ud over Gaden, idet de raabte: »den skal
								døe, som ikke bærer et lille Lys!« nye Skikkelser klattrede
								imidlertid ud paa Tagrenden, og havde, paa lange Stokke, deres
								Lommetørklæder, hvormed de slukkede hines Lys, idet de selv holdt
								deres høit i Luften og raabte et: »senza
									moccoli!« - En Fremmed, der aldrig saae det, gjør sig ingen
								Forestilling om denne bedøvende Tummel, denne Vrimmel og Trængsel.
								Luften er tyk og varm af Menneskemassen og de brændende Lys.
								Pludseligt, idet nogle Vogne trak ind i den mørke Sidegade, saae
								jeg, tæt foran mig, mine to Masker; Lysene vare slukkede for
								Cavalieren i Slaabrok, men den unge Blomsterpige holdt en Bouquet af
								brændende Voxstabler høit paa et Rør, der vist var 4 til 5  Alen langt; hun loe høit af Glæde,
								da man ikke kunde naae op med de paa Stokke bundne Tørklæder, og
								Manden i Slaabrok overvældede med Confetti enhver, som vovede at
								nærme sig; jeg lod mig ikke afskrække; i et Nu var jeg bag paa
								Vognen, greb fast om Røret og, skjøndt jeg hørte et "bønligt »Nei!«
								og hendes Beskytter dyngede mig over med Kalkkuglerne og det ikke
								skaansomt, greb jeg fast om Røret, for at faae Lysene ned, det brast
								i mine Hænder og den straalende Bouquet faldt, under Mængdens Jubel,
								ned paa Jorden. »Fy, Antonio!« raabte Blomsterpigen. Det gik mig
								igjennem Marv og Been, thi det var Annunziatas Stemme. Hun kastede mig hæftig al sit Confetti
								over Ansigtet, og Kurven med I min Overraskelse sprang jeg ned og
								Vognen rullede fremad, men jeg saae en Bouquet, som et
								Forsonings-Tegn, flyve til mig; jeg greb den i Luften, vilde efter
								dem, men det var umuligt at slippe frem, Vognene vare i Trængsel,
								der var den største Forvirring, idet nogle rykkede til een Side,
								andre til den anden; jeg kom om i Sidegaden, men, som jeg aandede
								friere, følte jeg meer den tunge Vægt paa mit Hjerte. »Hvem var det
									Annunziata kjørte med?« - At hun den
								sidste Dag vilde til Carnevalet, fandt jeg naturligt, men Herren i
								Slaabrok? Ak ja, min første Formodning var vistnok sand! Det maatte
								være Bernardo. Jeg vilde overtydes derom. I
								Hast foer jeg afsted gjennem Sidegaderne, og kom til Piazza colonna, hvor Annunziata boede, og posterede mig ved Porten, for at
								oppebie hendes Ankomst. Snart kom ogsaa Vognen, og, som var jeg
								Husets Tjener, sprang jeg til, Annunziata
								hoppede ned uden at see paa mig; nu kom Herren i Slaabrok, han steg
								for langsomt ud til at være Bernardo; »Tak,
								min Ven!« sagde han, og jeg hørte, at det var den gamle Veninde,
								saae ogsaa paa Fødderne og den brune Kjole, der hang nedenfor
								Slaabrokken da hun steg ud, hvorledes jeg havde feilet i min
								Formodning. »Felicissima notte, Signora!«
								raabte jeg høit i min Glæde. Annunziata loe,
								sagde spøgende, at jeg var et slet Menneske, og at hun vilde skynde
								sig bort til Florents, men hendes Haand trykkede min. Salig og med
								let Hjerte forlod jeg hende, jublede høit det vilde Raab: døe skal
								den, der intet Lys har! og saa havde jeg selv slet intet. -Jeg
								tænkte imidlertid kun paa hende og den gode, gamle Kone, der,
								sikkert alene for at glæde hende, havde iført sig Slaabrok og Nathue
								og saaledes deeltaget i Carnevalet, en Glæde, hun ikke syntes skabt
								for. Og hvor smukt og naturligt af Annunziata, at hun ikke var kjørt med Fremmede, ikke havde
								tilladt Bernardo eller selv Kapelmesteren
									 at kjøre i sin Vogn. At jeg, i
								det Øieblik jeg kjendte hende, var blevet skinsyg paa Nathuen, var
								noget, jeg ikke vilde indrømme for mig selv; lykkelig og glad var
								jeg, og i Glæde vilde jeg ende de faa Timer, der endnu vare tilbage,
								før Carnevalet, som en Drøm, var tilende. Jeg gik i Festino, det hele Theater var decoreret med
								Guirlander af Lamper og Lys, alle Loger vare opfyldte med Maskerede
								og Fremmede uden Maske; fra Parterret gik en høi, bred Trappe over
								det sædvanlige Orchester, som det skjulte, og op paa Scenen, der med
								Drapperier og Krandse var decoreret til Balsal; to Orchestre vexlede
								med hinanden; en Mængde Quacqueri og Veturin-Masker dandsede en
								lystig Ringdands om Bacchus og Ariadne; de toge mig med i Kredsen,
								og i Glæden gjorde jeg de første Dandse-Trin, og fandt det saa
								lystigt, at det ikke blev ved disse, nei, da jeg ud paa Natten
								hoppede hjem, gjorde jeg endnu en Svingom med de lystige Masker og
								raabte med dem: »den lykkeligste Nat paa det skjønneste Carneval!«Min Søvn var kun kort Jeg tænkte i den smukke Morgenstund paa Annunziata, som nu maaskee i dette Øieblik
								forlod Rom, tænkte paa de lystige
								Carnevalsdage, der syntes at have skabt et nyt Liv for mig, og nu,
								med al deres Jubel og Vrimmel, vare forsvundne. Jeg havde ingen Ro!
								jeg maatte ud i den friske Luft. Alt var der med Eet forandret. Alle
								Døre og Boutikker lukkede, faa Mennesker paa Gaden, og i corso, hvor den lystige Vrimmel igaar neppe
								kunde trænge sig frem, gik nu nogle Slaver i deres hvide Klædning
								med de brede, blaa Striber og feiede Confetti bort, der som Hagl
								laae over Gaden; en ussel Hest, med sit Høeknippe bundet ved Siden,
								hvilket den aad af, trak den lille Karre, hvori Feieskarnet
								samledes. En Veturin holdt foran et Huus, belæssede sin Kareth
								ovenpaa med Kasser og Æsker, trak en stor Matte hen over den hele
								Bygning og snørede nu Jernkjæderne fast, næsten ind i Læderet af de
								mange Kofferter bag paa. Fra en Sidegade kom en lignende bepakket
								Kareth. Alle droge bort. Det gik til Neapel
								eller Florenz. Rom skulde være død i fem
								lange Uger fra Askeonsdag til Paaske.XII Fasten. Allegris Miserere i det
								sixtinske Capel. Besøget hos Bernardo.
								Annunziata.Stille og dræbende lang gled Dagen hen; Tanken opførte og gjentog mig
								Carnevalets Skuespil, mit eget Livs store Begivenhed, hvori Annunziata spillede Hovedrollen. Men Dag for
								Dag tiltog Eensformigheden og denne Gravstilhed rundtom. Jeg følte
								en Tomhed, som mine Bøger ikke kunde udfylde, Bernardo havde før været mit Alt, nu var det, som der laae
								en Kløft mellem os, jeg følte mig tvungen i hans Nærhed, og meer og
								meer blev det mig klart, at det var Annunziata, der ene og alene beskjæftigede mig. Øieblikke var
								jeg lyksalig i denne Følelse, men der kom Timer, der kom Nætter
								hvori jeg tænkte paa Bernardo, som tidligere
								end jeg havde elsket hende; ham var det jo ogsaa, der havde ført mig
								til hende; ham havde jeg forsikkret, at det kun var Beundring og
								intet mere, jeg følte for hende, ham, min eneste Ven, ham, jeg saa
								tidt havde forsikkret om mit Hjertes Trofasthed, mod ham var jeg
								falsk og ond Da brændte Angerens Brand i mit Hjerte, men Tanken
								kunde dog ikke løsrive sig fra Annunziata.
								Enhver Erindring om hende, mine gladeste endte Timer, tilsmilte mig
								den dybeste Veemod. Saaledes betragte vi det livsskjønne smilende
								Billede af en kjær Død, og jo mere levende, jo venligere det smiler,
								des stærkere Veemod griber os. Livets store Kampe, man saa ofte i
								Skolen havde talt til mig om, og som jeg da troede bestod i
								Vanskeligheden med en Lectie, eller Uvillie over en Lærers
								Urimelighed, følte jeg nu først begynde. Burde jeg ikke nedkjæmpe
								denne Lidenskab, der var vakt hos mig, da vilde min forrige Ro vist
								indtræde. Til hvad kunde ogsaa denne Kjærlighed lede? Annunziata stod høit i sin Kunst, dog vilde
								Verden fordømme mig, om jeg forlod min Stilling og fulgte hende;
								Madonna selv vilde vredes, til hendes Priis var jeg født og
								opdraget; Bernardo maatte aldrig kunne
								tilgive mig, og - jeg vidste jo slet ikke, om Annunziata elskede mig. Dette var mig i Grunden den
								bittreste Tanke. Forgjæves kastede jeg mig i Kirken for Madonnas
								Billede, forgjæves bad jeg hende styrke min  Sjæl i min store Kamp, selv her steg min
								Synd, Madonna lignede mig Annunziata; det
								forekom mig, at hvert skjønt Qvindeansigt ligesom stræbte efter det
								Aandens Udtryk, der laae hos Annunziata.
								»Nei, jeg vil rive disse Følelser ud af min Sjæl,« sagde jeg, »jeg
								vil aldrig oftere see hende!« -Jeg begreb nu fuldkomment, hvad jeg
								før ikke kunde indsee, at man kunde føle Trang til at martre sit
								Legeme, søge at betvinge den aandelige Kamp ved at pine Kjødet. Mine
								brændende Læber kyssede Madonnas kolde Marmor-Fod, og Øieblikke
								vendte Fred tilbage i min Sjæl; jeg tænkte paa min Barndom, da min
								kjære- Moder endnu levede, hvor lykkelig jeg da havde været, hvor
								mange Glæder selv denne tause Tid før Paaske havde bragt mig. Endnu
								var jo Alt det samme, som den Gang. Paa Hjørner og Pladse stode som
								før de smaa grønne Løvhytter, smykkede med Sølv- og Guld-Stjerner;
								rundt om hang endnu de prægtige Skjolde med Versene, der fortalte
								hvilke kostelige Retter for Fasten her tillavedes. Hver Aften
								tændtes de brogede Papirslygter under de grønne Grene; hvor havde
								jeg ikke, som Lille, glædet mig derved! hvor lykkelig havde jeg ikke
								været ved Spækhøkerens prægtige Boutik, der i Fasten straalede mig
								som en Phantasieverden, de nydelige Engle af Smør, der dandsede i et
								Tempel, hvor sølvomvundne Pølser dannede Søiler og en Parmesan-Ost
								Kuppelen. Mit første Digt havde jo været om denne Herlighed, og
								Spækhøkerens Signora havde kaldt det en divina
									comedia di Dante! - Da kjendte jeg ikke denne herlige
								Sanger, men heller ikke nogen Sangerinde; - kunde jeg kun glemme
								Annunziata!Med Processionen vandrede jeg til Roms 7 hellige Kirker, blandede min
								Sang med Pilgrimmenes, og min Følelse var dyb og oprigtig, men Bernardo hviskede mig med dæmonisk Spot i
								Øret: »den lystige Advokat i Corso, den
								dristige Improvisator, med Bod i Øiet og Aske paa Kinderne! - Ei,
								hvor Du tager dig godt op! forstaaer enhver Rolle, det kunde jeg
								ikke gjøre Dig efter Antonio!« Der laae en Spot og dog en
								tilsyneladende Sandhed i hans Ord, der krænkede mig dybt.Den sidste Uge af Fasten var kommet; de Fremmede strømmede tilbage
								til Rom. Næsten Vogn paa Vogn rullede ind af Porta del Popolo og Porta del Giovanni. Onsdag Eftermiddag
								begyndte miserere i det Sixtinske Capel. Min
								Sjæl trængte til Musik, i Tonernes Verden vilde jeg finde Medfølelse
								og Trøst. Trængselen var stor, selv inde i Capellet, den forreste
								Afdeling var alt opfyldt med Damer. Prægtige Loger, med Floiels- og
								gyldent Drapperie, for kongelige Personer fra fremmede  Hoffer, vare her opreiste saa høit, at
								disse saae ud over det kunstigt udskaarne Rækværk, der fjernede
								Damerne fra det Indre af Capellet. Den pavelige Schveitser-Garde
								stod i sin brogede Festdragt, Officiererne bare lette Harnisker og i
								Hjelmen en vaiende Fjerbusk; den klædte især Bernardo, der hilste paa de unge smukke Damer, han
								kjendte.Jeg fik en Plads tæt indenfor Skranken, ikke langt fra, hvor de
								pavelige Sangere vare placerede paa Balconen. En Deel Englændere sad
								bag ved mig, jeg havde under Carnevalet seet dem i brogede
								Maskerade-Dragter, her bar de lignende; Officierer skulde de nok
								forestille selv de tiaars Drenge! Alle havde kostbare Uniformer, af
								de meest iøinefaldende Stoffer og Sammensætninger. Een bar saaledes
								lyseblaa Frakke med Sølvbroderie, Guld paa Støvlerne og en Art
								Turban med Perler og Fjer. Det var ikke noget Nyt ved Festerne i
								Rom, hvor Uniformen hjælper til en bedre Plads; rundt om smilte man
								deraf, men kun kort Tid beskjæftigede det mig.De gamle Cardinaler kom i deres prægtige violette Fløiels Kapper, med
								den hvide Hermelins Pelerine over; de satte sig ved Siden af
								hinanden i en stor Halvcirkel indenfor Skranken, Præsterne, som
								havde baaret Slæbet, toge Plads ved deres Fødder. Fra den lille
								Sidedør ved Altret kom nu den hellige Fader i sin Purpurkappe og med
								den sølvhvide Pavehue. Han besteg sin Throne, Biskopperne svingede
								Røgelsekarrene om ham, mens unge Geistlige, i høirøde Kjortler,
								knælede med brændende Fakler for ham og Høialtret.Lectionerne begyndte*, men det var mig umuligt at lade Øiet dvæle ved
								de døde Bogstaver, det hævede sig med Tanken mod det store Verdens
								Alt, Michel Angelo med Farver har aandet paa
								Loft og Vægge. Jeg betragtede hans mægtige Sybiller og underherlige
								Propheter, hver er Stof for en Kunstafhandling! mit Øie inddrak de
								mægtige Træk, de skjønne Grupper af Engle; det var mig ikke malede
								Billeder, levende stod Alt deroppe! Kundskabens rige Træ, hvor Eva rakte Adam
								Frugten, den mægtige Gud, som svævede hen over Vandene, ikke baaret
								af Englene, som de ældre Mestere viste ham, nei, Englenes Skare
								hviler paa ham og hans flagrende Klædning. Vel* Før miserere afsynges, læses 15 lange
								Lectioner; for hver, der endes af disse, slukkes et af Lysene i den
								store Candelabre, hvor der brænder et Lys for hver Lection. Man kan
								altsaa see, hvor mange man endnu har tilbage.havde jeg seet Malerierne før, men aldrig havde de saaledes grebet
								mig, som nu, min exalterede Stemning, Menneskevrimlen, maaskee selv
								min Tankes Lyrik gjorde, at jeg forunderlig poetisk opfattede det
								Hele; jeg maatte, og mangt et Digterhjerte har vel følt, som mit!De dristige Forkortninger, den gribende Kraft, hvormed hver Figur
								træder frem, er saa forbausende! man rives saa ganske hen! det er en
								Aandens Bjergprædiken i Farver og Former! med Raphael staae vi forbausede for Michel
									Angelos Styrke; hver Propriet er en Moses, som den, han
								formede af Marmoret. Hvilke Kjæmpeskikkelser! det ere disse, der
								gribe vort Øie og Tanke, i det vi træde ind; men, som indviet af
								disse Hellige, vender Øiet sig mod Capellets Baggrund, hvis hele Væg
								er et Høialter for Kunst og Tanke. Det store chaotiske Billed, fra
								Gulvet til Loftet, viser sig nu som Ædelstenen, hvorom Alt det
								øvrige kun var Rammen. Dommedagen see vi.Christus staaer dømmende paa Skyen, og
								Apostelen og Moderen udstrækker Haanden, bedende for den arme
								Menneskeslægt. De Døde løfte deres Gravstene; salige Aander svæve
								tilbedende mod Gud, medens Afgrunden griber sine Offere. Her vil en
								opadsvævende Sjæl frelse sin fordømte Broder, hvem Afgrunden alt
								holder i Slangeknuder; Fortvivlelsens Sønner slaae med knyttede
								Hænder deres Pande, og synke i Dybet. I dristige Forkortninger
								styrte og svæve Legioner mellem Himmel og Helved. Englenes
								Deeltagelse, Udtrykket af de Elsken le, som mødes, Barnet, der ved
								Basunens Lyd trykker sig til Moderens Bryst, er saa naturligt og
								skjønt, at man troer sig selv som ført ind mellem dem, der lytte til
								Dommen. Michel Angelo har udtalt i Farver,
								hvad Dante saae og sang for Jordens Slægter.Den nedgaaende Sol kastede just de sidste Straaler ind gjennem de
								øverste Vinduer. Christus og de Salige rundt
								om ham vare stærkt belyst, medens det nederste Partie, hvor de Døde
								staae op, og Dæmonen støder sin Baad med de Fordømte fra Land, var
								næsten i Mørke. Just i det Solen gik ned, endte den sidste Lection,
								det eneste Lys, der endnu var tilbage, blev slukket; den hele
								Billedverden svandt i Mulmet for mig, men i samme Nu brusede Musik
								og Sang; hvad Farverne legemligt havde aabenbaret, steg nu i Toner;
								Dommedagen med dens Fortvivlelse og Jubel klang over os.Kirkens Fader, afført sin pavelige Pragt, stod foran Altret, tilbad
								det hellige Kors og paa Basunens stærke Vinger lød det rystende
								Chor: Populus meus, quid feci tibi? Bløde
								Engletoner vuggede over den  dybe
								Sang, Toner, som steg de ikke fra et Menneskes Bryst, det var ei
								Mandens, ei Qvindens, en Aandeverden tilhørte de; det var, som
								Englenes Graad opløst i Melodie.I denne Toneverden inddrak min Sjæl Kraft og Livs Fylde. Jeg følte
								mig glad og stærk, som jeg længe ikke havde været det. Annunziata, Bernardo, alle mine Kjære
								bevægede sig i min Tanke. Saaledes som jeg i dette Øieblik elskede
								disse, maa salige Aander elske hinanden. Den Fred jeg i Bønnen
								søgte, men ikke fandt, strømmede her ved Toner ind i mit Hjerte.Da Miserere var til Ende, Alle borte, sad jeg
								hos Bernardo paa hans Værelse. Ærligt rakte
								jeg ham Haanden, talte som min begeistrede Sjæl drev mig til, min
								Læbe fik Veltalenhed; Allegris Miserere,
								vort Venskab, mit hele sælsomme Livs Eventyr gav Stof nok dertil;
								jeg fortalte, hvor aandelig sund Musiken havde gjort mig, hvor tungt
								mit Hjerte forhen havde været, min Liden, Angest og Melancholie, den
								lange Fastetid, uden dog at sige, hvad Deel han eller Annunziata havde deri, men det var ogsaa den
								eneste lille Fold i Hjertet, jeg ikke udviklede for ham. Han loe af
								mig, sagde jeg var et daarligt Mandfolk, det var Hyrdelivet hos Domenica, og Signora - al denne Fruentimmer
								Opdragelse og endelig Jesuiterskolen, der havde fordærvet mig. Mit
								hede, varme italienske Blod var spædt med Gjedemelk, min
								trappistiske Afholdenhed gjorde mig syg, jeg trængte til en lille
								tam Fugl, der kunde synge mig ud af Drømmeverdenen! jeg skulde være
								et Menneske, som de Andre, saa kom jeg mig paa Sjæl og Legeme!»Vi ere meget forskjellige, Bernardo!« sagde
								jeg, »og dog hænger mit Hjerte forunderligt ved dig, tidt ønsker
								jeg, at vi altid kunde være sammen!« »Det vilde være daarligt for
								Venskabet!« svarede han, »nei da vilde det være slidt op før vi
								vidste det! - Venskab er som Kjærlighed, det bliver stærkest ved
								Skilsmissen. Jeg tænker tidt paa, hvor det i Grunden maa være
								kjedeligt at være gift! idelig og idelig at see hinanden, og det ind
								i alle Folder. De fleste Ægtefolk ere da ogsaa kjede af hinanden,
								det er kun et Slags Anstand, en Art Godmodighed, der holde dem
								sammen i Længden. Jeg føler det godt med mig selv, at om mit Hjerte
								brændte nok saa hæftigt, og hendes, jeg elskede, brændte, som mit:
								naar Luerne mødtes, vilde de slukkes. Kjærlighed er en Længsel, og
								Længselen døer, naar den opfyldes!«»Men naar nu din Kone,« sagde jeg, »var smuk og klog som -«»- Som Annunziata!« tog han Ordet, i det jeg
								et Øieblik standsede,  for at finde
								en Gjenstand for mit Udtryk. »Ja, Antonio,
								saa vilde jeg see paa den smukke Rose, saalænge den var frisk; og
								naar Bladene visnede, Duften tabte sig, - ja, Gud maa vide, hvad
								Lyst jeg fik! i dette Øieblik har jeg en ganske sælsom, og jeg har
								før følt noget lignende! -Jeg kunde have Lyst at see, hvor rødt dit
								Blod er, Antonio! men jeg er et fornuftigt
								Menneske, Du er min Ven, min oprigtige Ven! vi ville ikke slaaes,
								selv om vi mødtes paa samme Elskovs Eventyr!« og nu loe han høit,
								trykkede mig hæftig til sit Bryst og sagde halv spøgende, »jeg
								overlader Dig min tamme Fugl, den begynder at blive følsom, og vil
								vist behage dig! Følg med i Aften! fortrolige Venner maa intet
								skjule for hinanden, vi ville have en lystig Aften! paa Søndag giver
								den hellige Fader Beneditione for os
								allesammen?« -»Jeg følger ikke med Dig!« svarede jeg.»Du er feig, Antonio!« svarede han. »Lad dog
								ikke Gjedemælken reent faae Bugt med Blodet! dit Øie kan brænde som
								mit! sandseligt kan det brænde, det har jeg seet! din Liden, din
								Angest, din Poenitense i Fasten, -ja skal jeg ærligt sige Dig
								Grunden, det er Begjærlighed efter de friske Læber, de skjønne
								Former! jeg veed det godt, Antonio, Du kan
								ikke skjule Dig! - Nu saa tryk Skjønheden til dit Hjerte; -men Du
								har ei Mod, Du er feig, en Cujon er Du dertil!« -»Du fører en Tale, Bernardo,«svarede jeg, »som fornærmer mig!«»Men taale den maa Du dog!« svarede han; da steg mig Blodet op i
								Kinderne, men Taarer trængte ogsaa i mit Øie.»Kan Du saaledes ville lege med min Hengivenhed for Dig!« udbrødjeg.
								- »Du troer, jeg staaer imellem Dig og Annunziata, troer, at hun har seet venligere til mig, end til
								Dig?«»O nei!« afbrød han, »Du veed nok, at jeg ingen stærk Phantasie har!
								Men lad hende være udenfor vor Tale! Og hvad din Hengivenhed
								angaaer, den Du altid omtaler, saa forstaaer jeg det ikke; vi give
								hinanden Haanden, vi ere Venner, fornuftige Venner, men dine
								Begreber ere overspændte, mig maa Du tage, som jeg er.«Dette var omtrent Braaden af vor Samtale, den Deel, som trængte sig i
								mit Hjerte og, saa at sige, gik over i Blodet; jeg følte mig krænket
								og fandt dog noget hjerteligt, der trykkede min Haand i hans.Næste Dag kaldte Skjærtorsdagsklokkerne mig til Peterskirken. I dens
								mægtige Forhal, hvis Størrelse jo skal have bragt en Fremmed til at
								troe, at denne var hele Kirken, fornyede sig Trængselen, som i
								Gaderne og over Angelibroen; det var som hele Rom strømmede til, for  selv,
								med de Fremmede, at forbauses over Kirkens Storhed, thi den syntes
								at udvide sig meer og meer for Massen.Sangen tonede over os, to store Chor svarede hinanden fra
								forskjellige Steder i Kirkens Kors. Alle trængte hen for at see
								Fodvaskningen, som nu begyndte. * Fra Skranken, bag hvilken de
								fremmede Damer sad, nikkede En venligt til mig. Det var Annunziata. Hun var kommet, var her i
								Kirken, mit Hjerte bankede stærkt. Jeg stod hende saa nær, at jeg
								kunde sige mit Velkommen!Hun var alt kommet igaar, men for silde til at høre Allegris Miserere, dog havde hun ved ave maria besøgt Peterskirken.»Den forunderlige Dunkelhed,« sagde hun, »gjorde, at Alt imponerede
								mere, end nu ved Dagen! Ikke et Lys brændte, uden Lamperne ved
								Petersgraven, det var en Straalekrands, og dog ikke stærk nok til at
								belyse de nærmeste Piller. Alle knælede tause rundt om, jeg sank
								selv ned, følte ret levende, hvormeget der kan ligge i et Intet! hvilken Kraft, der ligger i en
								religiøs Taushed!«Hendes gamle Veninde, som jeg nu først opdagede, da hun bar et langt
								Slør, nikkede venligt. Den festlige Ceremonie var tilende, forgjæves
								saae de efter deres Tjener, der skulde føre dem til Vognen. En Deel
								unge Herrer vare blevne opmærksomme paa Annunziata, hun syntes urolig, vilde bort, jeg vovede at
								tilbyde at føre dem ud af Kirken til deres Vogn. Den Gamle tog mig
								strax under Armen, men Annunziata gik ene
								ved Siden; jeg havde ikke Mod at byde hende Armen, men da vi naaede
								Døren, og Strømmen rev os med, følte jeg hendes Arm under min; det
								gik mig som Ild gjennem Blodet.Jeg fandt Vognen; da de vare inde i den, bad Annunziata mig tage tiltakke med Middagen hos dem. »Kun et
								tarveligt Maaltid,« sagde hun, »som vi kunne nyde det i Fasten!«Jeg var lykkelig! den gamle Dame, som ikke hørte godt, forstod nok af
								Udtrykket i Annunziatas Ansigt, at det var
								en Indbydelse, men meente, at det var til at kjøre med! øieblikkelig
								gjorde hun Sædet foran i Vognen ryddelig for Kaaberne og de
								Schawler, der laae, tog mig i Haanden og sagde: »ja vær saa god, Hr.
								Abbate! her er Plads nok.«Det var ikke Annunziatas Mening; jeg saae en
								let Rødme glide over hendes Kinder, men jeg sad alt foran hende, og
								nu foer Vognen afsted.* Skjærtorsdag vadsker Paven Fødderne paa 13 Præster, gamle og
								unge; de kysse hans Haand, og han giver dem hver en Bouket violette
								Levkøier.Et lille fyrsteligt Taffel ventede os. Annunziata talte om sit Ophold i Florenz og om Festen i Dag,
								spurgte mig om Fasten i Røm, og hvorledes jeg havde tilbragt denne
								Tid, et Spørgsmaal, jeg ikke saa ganske oprigtigt besvarede.»De seer dajødedaaben paa Løverdag?« spurgte jeg, men kastede i det
								samme et Blik til den gamle Dame, som jeg reent havde glemt.»Hun hørte det ikke!« svarede Annunziata,
								»havde hun hørt det, vilde hun dog neppe have rødmet! Kun hvor hun
								kan følge med, gaaer jeg, og for hende vilde det ikke være passende,
								at komme til vor Fest i Constantins Døbecapel*. Heller ikke mig
								interesserer det, thi kun sjældent er det af Overbeviisning, Tyrken
								eller Jøden, som der pranger med sin Daab, bliver omvendt Jeg
								erindrer fra min Barndom, hvilket ubehageligt Indtryk det hele Syn
								deraf gjorde paa mig. Jeg saae en lille Jødedreng paa sex til syv
								Aar blive døbt; han kom frem i smudsige Skoe og Strømper, med dunet,
								uredt Haar og til alt dette, som en grel Contrast, en prægtig, hvid
								Silkekjole, Kirken havde givet ham. Forældrene, ureenlige som
								Drengen, fulgte efter; de havde solgt hans Sjæl til en Salighed, de
								ikke selv erkjendte!«»De har seet det som Barn her i Rom?« spurgte
								jeg.»Ja,« svarede hun og rødmede, »men dog er jeg ikke Romerinde!«»Da jeg første Gang saae Dem, hørte Deres Sang, var det mig, som
								havde jeg kjendt Dem før! jeg veed ikke selv, men jeg troer det
								endnu! byggede vi paa en Sjælevandring, vilde jeg troe, at vi begge
								havde været Fugle, hoppet paa samme Green og kjendt hinanden ret
								længe. Er der slet ingen Erindringer i Deres Sjæl? Intet, der siger
								Dem, at vi have seet hinanden før?«»Slet Intet!« svarede Annunziata, og saae mig
								fast ind i Øiet.»At De nylig sagde mig, at De som Barn havde været her i Rom, ikke,
								hvad jeg troede, tilbragt al Deres Barndom i Spanien, vakte en
								Erindring i min Sjæl, den samme jeg følte, da De første Gang stod
								for mig som Dido. Har De aldrig som Barn,
								ved Julefesten, holdt Tale for Bambino i Kirken araceli, som vi andre Børn?«»Det har jeg!« udbrød hun, »og De, De, Antonio, var den lille Dreng, der vandt Alles Opmærksomhed? -«»Men blev fortrængt af dem!« svarede jeg.* Aarligt blive Paaskedag nogle Jøder eller Tyrker døbte. I Diarioromano betegnes ogsaa denne Dag med: si fa il battesimo di Ebrei e Turchi.»Det var Dem, Antonio!« udbrød hun høit, greb
								begge mine Hænder, og saae mig med et ubeskriveligt mildt Udtryk ind
								i Øiet; den gamle Veninde rykkede sin Stol nærmere og saae alvorligt
								paa os. Annunziata fortalte hende det Hele,
								og hun smilte nu til vor Gjenkjendelses-Scene. -»Hvor min Moder og Alle talte om dem!« sagde jeg, »deres fine, næsten
								aandige Former, deres bløde Stemme! ja jeg var skinsyg paa dem, min
								Forfængelighed tillod ikke, at en anden saa ganske fordunklede mig.
								- Hvor sælsomt krydse dog ikke Livets Veie!« -»Jeg husker Dem godt!« sagde hun, »de havde en lille kort Trøie med
								mange blanke Knapper i, det interesserede mig da meest hos dem!«
								»De,« svarede jeg, »havde en prægtig rød Sløife paa Brystet, men det
								var dog ikke det, men deres Øie, deres kulsorte Haar, der meest greb
								mig! -Ja jeg maatte gjenkjende dem, de er endnu den samme, kun mere
								udviklede Træk, jeg vilde have kjendt dem, selv under en større
								Forandring. Jeg yttrede det strax for Bernardo, der modsagde mig, tænkte sig en ganske anden - -!«»Bernardo!« afbrød hun, og jeg syntes hendes
								Stemme skjælvede.»Ja,« svarede jeg noget forvirret, »han troede ogsaa at kjende dem,
								at have seet dem, vilde jeg sige, seet dem i et Forhold, der maatte
								tilintetgjøre min Formodning. - Deres sorte Haar, deres Blik, ja De
								vil ikke vredes derover, han forandrede ogsaa strax sin Mening, han
								troede ved første Øiekast, at De var« -jeg standsede - »at de var -
								ikke af den catholske Kirke, og altsaa kunde jeg jo heller ikke have
								hørt dem prædike i Araceli.« »At jeg var
								maaskee af samme Tro, som min Veninde her?« sagde Annunziata, og pegede paa den gamle Dame. Jeg nikkede
								uvilkaarlig, men greb i det samme hendes Haand og spurgte, »er De
								vred paa mig?«»Fordi Deres Ven gjør mig til en Jødepige?« spurgte hun smilende. »De
								er et underligt Menneske!« -Jeg følte, at vort Barndomsforhold
								gjorde os fortroligere, hver Sorg var glemt, men ogsaa hver
								Beslutning, aldrig at see, aldrig at elske hende. Min Sjæl brændte
								kun for hende.Gallerierne vare lukkede disse to Dage endnu før Paaske, Annunziata yttrede, hvor herligt det kunde
								være, dersom man i denne Tid, og da ret i Mag, kunde vandre om i et
								af dem; men det var ikke let muligt. Ønsket fra hendes Læber var en
								Befaling, jeg kjendte jo Custode og Portner, alle Betjente, der
								endnu vare tilbage i Palazzo 
								Borghese, hvor en af Roms interessanteste Samlinger findes, hvor jeg
								som Barn havde gaaet med Francesca, og gjort Bekjendtskab med hver
								lille Amorin paa Francesco Albanis Aarstider.Jeg bad, om jeg næste Dag maatte føre hende og den gamle Dame derhen,
								hun takkede mig, og jeg var uendelig lykkelig.I Eensomheden hjemme kom Erindringen om Bernardo! nei han elsker hende ikke, trostede jeg mig selv
								med, hans Kjærlighed er kun Sandselighed, ikke reen og stor, som
								min! Vor sidste Samtale syntes mig endnu bittrere, end den var, jeg
								saae kun hans Stolthed, følte Fornærmelserne mod mig, og inddrak hos
								mig selv en større Vrede, end jeg nogensinde havde følt. Hans
								Stolthed er krænket, ved at Annunziata
								syntes venligere mod mig end mod ham; vel har han ført mig til
								hende, men maaskee var hans Tanke da snarere, at jeg vilde blive til
								Spot; derfor forbausedes han over min Sang, over min Improvisation,
								han havde ikke drømt om, at jeg skulde træde op ved Siden af hans
								skjønne Skabning, hans Frihed og Dristighed. - Nu har han troet at
								skræmme mig fra oftere at besøge hende. En god Engel vilde det
								anderledes! hendes Mildhed, hendes Øie, Alt siger mig, at hun elsker
								mig, at hun har Godhed for mig, ja meer end Godhed, thi hun maa
								fole, jeg elsker hende!Saligt trykkede jeg hede Kys mod Puderne, men med Kjærligheds Lykken
								steg Bitterheden mod Bernardo. Jeg ærgrede
								mig over mig selv, at jeg ikke havde mere Characteer, mere Heftighed
								og Galde; nu havde jeg hundrede fortræffelige Svar jeg skulde have
								givet ham, da han sidst behandlede mig som en Dreng, hver lille
								Fornærmelse af ham stod mig nu levende. For første Gang følte jeg
								ret Blodet koge i mine Aarer, en Hæftighed, de reneste og bedste
								Følelser, blandet med en afskyelig Bitterhed, berøvede mig al min
								Søvn. Først mod Morgenstunden blundede jeg lidt, men blev da styrket
								og let om Hjertet; jeg underrettede Custoden om de fremmede Damer,
								jeg vilde fore i Galleriet, og var nu hos Annunziata. Vi kjørte alle
								tre til Palazzo Borghese.XIII Billedgalleriet. Nøiere Forklaring. Paaskefesten. Min
								Skjæbnes Vendepunkt.Det var mig en ganske egen Følelse at føre Annunziata ind, hvor jeg som Dreng havde leget, hvor
								Signora havde viist mig Malerierne og moret sig over mine naive
								Spørgsmaal og Yttringer. Jeg kjendte hvert Stykke, men Annunziata kjendte dem bedre, kjendte dem
								aandeligt; hendes Bemærkninger vare saa træffende; med øvet Blik og
								naturlig Sands udpegede hun hver Skjønhed - Vi stode foran det
								berømte Stykke, af Gerardo del Notti, Loth med
									sine Døttre, jeg roste den store Virkning, der laae deri,
									Loths kraftige Ansigt og den livsglade
								Datter, som skjænker ham Vinen, den røde Aftenhimmel, som skinner
								mellem de mørke Træer. -»Med Aand og Flammer er det malet!« - afbrød hun mig, »jeg beundrer
								Kunstnerens Pensel i Colorit og Udtryk, men jeg lider ei, han har
								valgt denne Gjenstand, jeg fordrer selv i Maleriet et Slags
								Sømmelighed, en ædel Reenhed i Valget af en Gjenstand. Derfor
								tiltaler heller ikke Correggios Danae mig,
								som den kunde; skjøn er hun, guddommelig er den lille Engel med de
								brogede Vinger, som sidder paa Sengen og hjelper hende at opsamle
								Guldet, men Sujettet er mig uædelt, det saarer, om jeg saa maa sige,
								mit Hjertes Skjønhedsfølelse. Derfor er Raphael mig saa stor; i Alt, hvad jeg kjender af ham, er han
								Uskyldighedens Apostel, og som saadan har han kunnet give os
								Madonna!«»Men Kunstværkets Skjønhed,« afbrød jeg, »kan dog bringe os til at
								oversee det Uædle i Sujettet«»Aldrig,« svarede Annunziata, »Kunsten i
								enhver af dens Grene er høi og hellig, og Reenhed i Aanden griber
								mere, end Reenhed i Former; derfor kan de ældre Mesteres naive
								Fremstillelser af Madonna røre os dybt, skjøndt de ofte synes
								Billeder fra China; disse skarpe Former. Alt er saa stivt og haardt!
								Aanden maa være reen i Malerens Billede, som i Digterens Sang,
								enkelte Udskeielser vil jeg tilgive, kalde  dem noget grelt og beklage, at Kunstneren
								fik dette Indfald, men jeg vil dog kunne glæde mig ved Heelheden!«»Men,« afbrød jeg, »Afvexling af forskjellige-Sujetter gjør det
								interessant; ideligt at see - -!«»De misforstaaer mig! Jeg vil slet ikke, at man altid skal male mig
								Madonna! nei, jeg er lykkelig ved det herlige Landskab, den levende
								Scene af Folkelivet, Skibet i Storm og Salvators* Røversituationer! men jeg vil ikke noget Umoralsk i
								Kunstens Rige, og det kalder jeg selv Schidonis velmalede Stykke i palazzo
									Sciarra. De husker det vel? To Bønder paa Æsler komme forbi
								en Steenmuur, hvorpaa ligger et Dødninghoved, som en Muus, en
								Regnorm og en Bremse sidde paa, og i Muren læser man Ordene: et ego in Arcadia!«»Jeg kjender det,« svarede jeg, »det hænger ved Siden af Raphaels deilige Violinspiller!«»Ja,« svarede Annunziata, »gid at ogsaa
								Indskriften hang under ham, og ikke sad paa det andet hæslige
								Billede.«Vi stode nu foran Francesco Albanis Aarstider; jeg fortalte hende,
								hvad Indtryk de smaa Amoriner havde gjort paa mig, som Barn,
								hvorledes jeg havde levet og tumlet mig her i dette Gallerie.»De har nydt lykkelige Livspuncter i Deres Barndom!« udbrød hun og
								undertrykkede et Suk, der maaskee gjalt hendes egen.»Deres har vist ikke færre!« svarede jeg, »De stod som et lykkeligt,
								beundret Barn, da jeg første Gang saae Dem, og da vi anden Gang
								mødtes, henrev De hele Rom og - syntes lykkelig, er det jo ret i
								Hjertet!«Jeg havde bøiet mig halv ned imod hende, hun saae mig ind i Øiet med
								et forunderligt vemodigt Blik, i det hun udbrød: »det beundrede,
								lykkelige Barn blev fader- og moderløs, en vildsom Fugl paa den
								bladløse Green; den havde hungret ihjel, men den foragtede Jøde gav
								den Ly og Spise, til den kunde flagre ud over den vilde, urolige
								Sø!«Hun taug, rystede med Hovedet og sagde: »det er slet intet Eventyr,
								der kan more en Fremmed, og jeg veed ikke, hvor jeg kan sladdre om
								Sligt!« - Hun vilde reise sig, men jeg greb hendes Haand, i det jeg
								spurgte: »er jeg Dem da saa fremmed?« - Hun stirrede et Øieblik taus
								hen for sig, smilte vemodigt, og sagde: »jo, jeg har ogsaa havt
								skjønne Livsøieblikke, og,« tilføiede hun med sin sædvanlige
								Munterhed, * Salvator Rosa.»kun disse vil jeg tænke paa! vort Barndomsmøde, Deres sælsomme
								Tilbagedrømmen i det Forbigangne smitter ogsaa mig, og faaer Hjertet
								til at see paa sine Billeder, istedetfor paa Kunstværkerne her uden
								om os!«Da vi forlod Galleriet og kom til hendes Hotel, havde Bernardo været der for at aflægge Visit; man
								havde sagt ham, at hun var kjørt ud med den gamle Dame, og jeg var
								fulgt med. Hans Lidenskabelighed herover forudsaae jeg, men
								istedetfor at bedrøves, som før, havde min Kjærlighed til Annunziata vakt Trods og Bitterhed mod ham;
								at jeg fik Characteer og Villie, havde han jo saa ofte ønsket, selv
								om jeg blev ubillig mod ham; nu skulde han see det hos mig.Idelig klang for mit Øre Annunziatas Ord om
								den foragtede Jøde, der tog den vildsomme Fugl under sine Vinger;
								hun maatte altsaa dog være den samme, Bemardo havde seet hos den
								gamle Hanoch; det interesserede mig
								uendeligt, men hun var ikke at bevæge til at tage Traaden fat. - Da
								jeg næste Dag kom, var hun paa sit Værelse, for at indstudere en ny
								Rolle; jeg underholdt mig længe med den gamle Dame, der var mere
								døv, end jeg havde troet; hun syntes saa taknemmelig, fordi jeg
								talte med hende. Det faldt mig ind, at hun første Gang havde seet
								venligt til mig, efter min Improvisation, og at jeg da troede, hun
								havde maattet høre den.»Det har jeg ogsaa!« forsikkrede hun, »af Udtrykket i Deres Ansigt og
								de enkelte Ord, der naaede mig, forstod jeg det Hele. Og det var
								smukt! saaledes forstaaer jeg ganske Annunziatas Recitativer og det alene ved det mimiske Udtryk;
								mit Øie er blevet skjærpet, da min Hørelse blev svagere.« Hun
								spurgte mig om Bernardo, som havde været der
								igaar, da vi vare ude, og beklagede, at han ikke var med os! Hun
								yttrede en forunderlig Velvillie og Interesse for ham. »Ja,« sagde
								hun, da jeg bemærkede det: »Han har en ædel Characteer! Jeg veed eet
								Træk af ham, -Jøders og Christnes Gud beskjærme ham derfor!« Lidt
								efter lidt blev hun mere veltalende, hendes Kjærlighed for Annunziata var rørende og stor; saa meget
								blev mig klart af de mange afbrudte og halv dunkelt fremsatte
								Meddelelser, at Annunziata var født i
								Spanien af spanske Forældre, i sin tidlige Barndom kommet her til
									Rom, og da hun stod fader- og moderløs,
								havde den gamle Hanoch, der i sin Ungdom
								havde været i hendes Fødeland og der kjendt Forældrene, været den
								eneste, som tog sig af hende; at hun siden, endnu som Barn, var
								kommet tilbage til sit Fødeland til en Dame, som uddannede  hendes Stemme og dramatiske Talent.
								En Mand af stor Indflydelse havde forelsket sig i det smukke Barn,
								hendes Kulde mod ham havde vakt Bitterhed og Efterstræbelse. Den
								Gamle syntes ikke at turde berøre det hemmelighedsfulde Slør, der nu
								bedækkede disse Rædsler. Annunziatas Liv
								havde været i Fare, hemmeligt var hun flygtet til Italien, hvor hun
								i Rom hos den gamle Pleiefader i Jødeqvarteret neppe vilde blive
								søgt. Det var kun halvandet Aar siden; i den Tid var det, hun maatte
								have seet Bernardo, skjænket ham Vinen, som
								han havde talt saameget om. Hvor uforsigtig fandt jeg ikke hun havde
								været, at vise sig saaledes for en Fremmed, i det hun i enhver
								saadan kunde vente en leiet Morder. Dog, hun vidste jo Bernardo ikke var en saadan, hun havde jo
								kun hørt Lovtaler ovei hans Raskhed, hans ædle Væsen. Kort efter
								erfarede de, at hendes Forfølger var død; hun fløi derfor ud,
								begeistret for sin hellige Kunst, og henrykkede Folket ved den og
								sin Skjønhed. Den gamle Dame fulgte med hende til Neapel, saae hende
								samle de første Laurbær og havde nu ikke forladt hende! »Ja, hun er
								ogsaa en Guds Engel,« sagde den veltalende Gamle, »from er hun i sin
								Tro, som en Qvinde bør være det, og Forstand har hun, som man kan
								ønske det bedste Hjerte maa eie den!«Da jeg forlod Huset lød just Glædesskuddene. I alle Gader, paa
								Pladsene, fra Altaner og Vinduer skjød man med smaa Kanoner og
								Pistoler, som Tegn paa, at nu var Fasten endt. De sorte Tæpper i
								Kirker og Capelier, som Malerierne i fem lange Uger havde været
								skjulte med, faldt i samme Nu; Alt var Paaskeglæde. Sorgens Tid var
								omme, imorgen oprandt Paaske, Glædens Dag, og dobbelt glad for mig,
								jeg var jo da indbudet at følge Annunziata
								til Kirkefesten og Kuppelbelysningen.Alle Paaskeklokker ringede, Cardinalerne rullede afsted i deres
								brogede Vogne, overlæssede med Betjenter bag paa; de rige Fremmedes
								Eqvipager, Fodgjængernes Vrimmel, Alt opfyldte ganske de snevre
								Gader. Fra Engelsborg veiede de store Faner med det pavelige Vaaben
								og Madonnas hellige Billede. Paa Peterspladsen var Musik, og rundt
								om solgtes Rosenkrandse, Træsnit, som forestillede Paven, der
								uddeelte Velsignelse. Fontainerne spillede med deres Kjæmpestraaler,
								og rundt om paa Buegangene vare anbragte Loger og Bænke, der
								allerede ligesom Pladsen, var næsten opfyldt. Snart strømmede en
								næsten lige saa stor Skare ud af Kirken, hvor Processioner og Sang,
								Fremviselse af hellige Reliqvier, Stykker af Spydet, Naglerne etc.,
									 havde qvæget mangt et fromt
								Gemyt. Den uhyre Plads syntes en Sø af Mennesker, Hoved bevægede sig
								ved Hoved, Vognrækkerne droge sig tættere sammen, Bønder og Drenge
								klattrede op paa Helgenbilledernes Fodstykker, det var som hele Rom i dette Øieblik levede og aandede kun
								her. Paven blev i Procession baaret ud af Kirken, høit paa 6
								lillaklædte Præsters Skuldre sad han i en prægtig Thronstol, to
								yngre Geistlige viftede om ham med kolossale Paafuglehaler paa lange
								Stokke, Præsterne svingede Røgelsekarrene foran, og Cardinaler
								fulgte efter med fromme Sange. I det Toget traadte ud i Portalet,
								klang alle Musikchorene ham med Jubel imøde. De bar ham op af den
								høie Marmortrappe til Galleriet, paa hvis Balkon han nu viste sig,
								omgivet af Cardinalerne. Alle sank paa Knæ, Soldaternes lange
								Rækker, Oldingen som Barnet, kun den protestantiske Fremmed stod
								opreist og vilde ei bøie sig for en gammel Mands Velsignelse. Annunziata knælede halv ned i Vognen og saae
								med det sjælfulde Øie modden hellige Fader, da den dybe Taushed
								opfyldte Alt rundt om, og Velsignelsen gled som usynlige Ildtunger
								henover vore Hoveder. Fra den pavelige Balkon flagrede nu to
								Papirer, eet med Syndsforladelse, eet med Forbandelse over Kirkens
								Fjender, og Pøbelen sloges om at erholde, selv kun et Stykke af dem.
								Nu lød atter alle Kirkens Klokker, Musiken blandede sig i denne
								Jubel; jeg var lykkelig som Annunziata. I det vor Vogn sattes i
								Bevægelse red Bernardo os tæt forbi, han
								hilste begge Damerne, men syntes ei at lægge Mærke til mig. »Hvor
								han var bleg,« sagde Annunziata, »er han
								syg?« »Jeg troer det ikke,« svarede jeg, men vidste nok, hvad det
								var, der sugede ham Blodet af Kinderne. Det modnede min Beslutning;
								jeg følte, hvor høit jeg elskede Annunziata,
								at jeg for hende kunde gjøre Alt, gav hun mig sin Kjærlighed, hende
								vilde jeg følge, jeg tvivlede ikke paa mit dramatiske Talent, og om
								min Sang vidste jeg hvilket Indtryk den gjorde, jeg vilde altid med
								Hæder kunne fremtræde paa -Scenen, vovede jeg først dette Skridt!
								elskede hun mig, hvad Fordringer havde da Bernardo? Han kunde jo beile til hende, var hans
								Kjærlighed stærk som min, og elskede hun ham, ja, da vilde jeg
								øieblikkelig træde tilbage. Dette skrev jeg endnu samme Dag i et
								Brev til ham, og jeg tør troe, at det aandede et varmt og trofast
								Hjerte; thi mangen Taare faldt paa Papiret, da jeg der nævnede vort
								tidligere Forhold, og hvor forunderligt mit Hjerte havde klynget sig
								til ham. Da Brevet var sendt bort, følte jeg mig langt roligere,
								skjøndt Tanken  om at miste Annunziata, som en Prometheus-Grif piinte
								mig med sit skarpe Næb. Men jeg drømte ogsaa om, altid at følge
								hende, høste Hæder og Glæde ved hendes Side. Som Sanger, som
								Improvisator skulde mit Livs Drama nu begynde.Efter Ave Maria fulgte jeg Annunziata og den gamle Dame i deres Vogn, for at see
								Kuppeloplysningen. Hele Peterskirken med dens høie Kuppel, de to
								mindre ved Siden og hele Facaden var smykket med transparente
								Papirs-Lygter; disse vare saaledes anbragte i Architecturen, at den
								hele store Bygning stod som med Ildcontur mod den blaa Luft
								Trængselen derude syntes endnu større, end om Formiddagen, vi kunde
								kun kjøre i Fodgang. Fra Engelsbroen saae vi første Gang den hele
								illuminerede Kjæmpebygning, der speilede sig i den gule Tiber, hvor
								Baade, opfyldte med glade Mennesker, ret oplivede det hele Malerie.
								Da vi naaede Peterspladsen, hvor alt var Musik, Klokkeklang og
								Glæde, lød just Tegnet til Forvandlingen ved Illuminationen. Flere
								hundrede Mennesker vare fordeelte paa Kirkens Tag og Kuppel, hvor de
								i samme Nu skjød store Jernpander med brændende Beegkrandse frem;
								det var, som hver Lygte blussede op i Flamme, et luende Guds Tempel
								blev den hele Bygning, den lyste over Rom,
								som Stjerner over Bethlehems Vugge.* Folkets
								Jubel steg meer og meer, Annunziata tabte
								sig i Beskuelsen af det Hele.»Men det er dog skrækkeligt!« udbrød hun. »Det ulykkelige Menneske,
								der maa fastsætte det øverste Blus paa Korset over den store Kuppel.
								Jeg svimler ved Tanken derom!«»Det er en Høide, som Ægyptens Pyramider! der hører Dristighed til at
								svinge sig derud og fastgjøre Tougene. Den hellige Fader lader ham
								ogsaa give Sacramentet, før han stiger derud.«»Saaledes skal et Menneskes Liv voves,« sukkede hun, »og det blot for
								et Øiebliks Pragt og Glæde!«»Men det er ogsaa til Guds Forherligelse!« svarede jeg, »og hvor ofte
								vove vi det ikke for mindre.« Vognene bruste forbi, de fleste kjørte
								til monte pincio, for derfra i Afstand at
								see den belyste Kirke, og hele Byen, som svømmede i dens Glands.
								»Det er dog en smuk Idee,« sagde jeg, »at fra Kirken straaler alt
								Lyset ud over Staden! maaskee har Correggio
								faaet Ideen herfra til sin udødelige Nat!«* Da Kirken ganske er af Steen, og det samme er Tilfældet med alle
								Bygninger rundtom, er der aldeles ingen Fare ved at Beegkrandse og
								Jernpander brænde ud af sig selv; Alt er derfor een Flamme den hele
								Nat!»Om Forladelse!« afbrød hun, »De husker nok ikke, at Maleriet var
								fuldendt før Kirken! Han fik vistnok Ideen fra sit eget Hjerte, og
								det synes jeg ogsaa var smukkere! Men vi maae see den hele Pragt fra
								et fjernere Punct. Om vi kjørte op af monte
								Mario, der er Trængselen ikke saa stor, som til monte pincio. Vi ere tæt ved Porten!«Vi rullede bag om Søilegangen og vare snart udenfor. Vognen holdt ved
								det lille Vertshuus paa Veien opad Bjerget, Kirkens Kuppel tog sig
								herligt ud, den syntes bygget af brændende Sole. Façaden var
								rigtignok skjult, men ogsaa dette havde en egen Virkning, Glandsen,
								som udbredte sig fra den oplyste Luft, gjorde at det saae ud som den
								af Stjerner straalende Kuppel svømmede paa et Lyshav. Musiken og
								Klokkerne klang til os, men rundt om var dobbelt Nat og Stjernerne
								stode kun som hvide Puncter høit i den blaa Luft, som havde de
								dæmpet deres Skjær over Romas glimrende
								Paaskeild Jeg steg af Vognen og gik ind i det lille Vertshuus, for
								at hente nogle Forfriskninger. Da jeg atter traadte ud i den snevre
								Gang, hvor Lampen brændte for Madonnabilledet, stod Bernardo for mig, bleg, som da han i
								Jesuiterskolen modtog Krandsen. Øiet brændte som den Febersyges, han
								greb min Haand med en Vanvittigs Kraft og Vildhed. »Jeg er ingen
								Morder, Antonio!« sagde han med sælsom
								dæmpet Stemme, »ellers stødte jeg min Sabel i Dit falske Hjerte, men
								slaaes skal Du med mig, enten Din Feighed vil det eller ei! Kom, kom
								med mig!«»Bernardo, er Du rasende!« spurgte jeg og
								vilde rive mig løs.»Skrig kun høit!« gjentog han med dæmpet Stemme, »faae Mængden til at
								hjælpe Dig, da Du ei ene tør staae mod een; før man binder min
								Haand, er Du Dødens!« Han rakte mig en Pistol, »kom, skyd med mig,
								elifer jeg bliver Din Morder!« og nu rev han mig med udenfor, jeg
								holdt Pistolen, han havde rakt mig, forsvarende frem imod ham.»Hun elsker Dig! og stolt vil Du vise det for Romerfolket, for mig,
								som Du bedrog med falsk, sledsk Tale, skjøndt jeg aldrig opfordrede
								Dig dertil!«»Du er syg, Bernardo! vanvittig, kom mig ikke
								nær!« Han trængte ind paa mig, jeg stødte ham bort - da hørte jeg
								Skuddet, min Haand zittrede, Alt var i Røg rundt om, men et sælsomt
								Suk, Skrig kan jeg ei kalde det, naaede mit Øre, mit Hjerte.- Min
								Pistol var gaaet af, Bernardo laae foran i
								sit Blod! Som en Nattevandrer stod jeg der og holdt Pistolen fast
								knuget i Haanden; først da jeg hørte Stemmer omkring af Husets Folk,
								hørte Annunziatas Skrig: »Jesus Maria!« saae
									 hende og den Gamle foran mig,
								følte jeg den hele Ulykke, »Bernardo!«
								raabte jeg fortvivlet, og vilde kaste mig over hans Liig, men Annunziata laae knælende foran det og søgte
								at standse Blodet Jeg seer endnu hendes blege Ansigt, det faste
								Blik, hun hæftede paa mig. Jeg var som bundet til Stedet hvor jeg
								stod!»Red Dem, red Dem!« raabte den gamle Dame, og trak mig i Armen.Da raabte jeg, overvældet af Smerte: »Uskyldig er jeg! Jesus Maria!
								jeg er uskyldig! Mig vilde han myrde, selv gav han mig Pistolen, og
								den gik af ved et Tilfælde!« Og hvad jeg maaskee ellers ikke havde
								vovet høit at sige, udtalte jeg nu i min Fortvivlelse: »Annunziata, vi elskede Dig! For Dig vilde
								jeg døe, som han! Hvem var Dig kjærest af os to? Siig mig i min
								Fortvivlelse, om Du elsker mig, saa vil jeg flye! .«Bort! « stammede hun og gjorde et Tegn med Haanden, i det hun idelig
								beskjæftigede sig med den Dræbte.»Flye!« raabte den gamle Dame.»Annunziata, hvem var Dig kjærest af os to?«
								spurgte jeg, overvældet af Smerte. Da bøiede hun sit Hoved ned mod
								den Døde jeg hørte hun græd, og saae hendes Læber berøre Bernardo's Pande.»Gensdarmerne!« raabte man rundt om: »Flye, flye!« og som af usynlige
								Hænder blev jeg revet ud af Huset.XIV Bønderne fra Rocca del Papa.
								Røverhulen. Mit Livs Parce.Hun elsker Bernardo! lød det i mit Hjerte,
								det var Dødens Piil, der gjød Gift i alt mit Blod, drev mig afsted
								og døvede selv den Røst, som raabte: Du har dræbt din Ven og Broder.Instinctmæssig brød jeg gjennem Krat og Buske, klattrede over Murene,
								som indhegne Viinhaverne paa Bjerget Peterskuppelen lyste høit i
								Luften; saaledes skinnede ogsaa rundt om Cains og
									Abels Altere, da Morderen flyede.Flere Timer vandrede jeg uafbrudt fremad; jeg standsede først foran
								den gule Tiber, der afskar mig Veien; fra
									Rom og ned til Middelhavet vilde jeg
								ikke finde en Bro, eller selv en Baad, der kunde føre mig over. Den
								uventede Hindring var et Knivsnit, der for et Øieblik overskår
								Ormen, som gnavede mit Hjerte, men snart voxte den sammen igjen, og
								jeg følte dobbelt min hele Ulykke.Kun faa Skridt fra mig laae en Gravruin, den var i Omfang større end
								den, jeg som Barn havde levet i hos gamle Domenica, men mere ødelagt. Ved de nedfaldne Steenblokke
								saae jeg tre Heste tøiret fast; de fortærede Høebundet, der hang dem
								under Brystet.Til Gravstuen var en viid Aabning, nogle Trin dyb; indenfor brændte
								en Ild. To stærkt byggede Bønderkarle, i Faareskindspeltse, som
								Ulden vendte ud paa, og med store Støvler og en spids Hat, hvorpaa
								Mariabilledet var heftet, strakte sig om Ilden og røg af deres korte
								Piber; en mindre Skikkelse, indsvøbt i en stor graa Kappe og med en
								bred, nedslaaet Hat, lænede sig op til Muren, i det han drak af
								Foglietten paa Levvel og lystigt Gjensyn. Neppe havde jeg overskuet
								den hele Gruppe, før jeg ogsaa var opdaget. De grebe deres Geværer,
								der laae ved Siden, som frygtede de Overfald, og traadte mig rask
								imøde.»Hvad søger I her?« spurgte de.»En Baad, for at komme over Tiberen!« svarede jeg.»Da kan I søge længe! Her gaaer hverken Flydebro eller Færge, fører
								man dem ikke selv med«»Men,« begyndte den Anden, i det han maalte mig fra Top til Taa: »I
								er slemt kommet fra Landeveien, Signore, og det er ikke sikkert ud
								paa Natten! de Cesaris Bande skal endnu have
								lange Rødder, skjøndt den hellige Fader har brugt Spaden, saa det
								maaskee virker i hans egne Arme!«»I skulde,« sagde den Anden, »have taget lidt Vaaben med! see det
								have vi gjort, tredobbelte Løb paa Flinten og en Pistol i Beltet, om
								Flinten klikkede!«»Ja, jeg har saamæn taget en god lille Foldekniv med,« sagde den
								Første, og trak ud af Beltet en skarp poleret Kniv, som han legede
								med i Haanden.»Stik den i Foderalet igjen, Emidio! den
								fremmede Signore bliver mig saa bleg; det er en ung Mand, som ikke
								kan fordrage saa skarpe Vaaben! De tage hans Par Scudi fra ham, de
								første, de bedste Kjæltringer! Os skal de ikke saa let faae Bugt med
								Veed I hvad,« sagde Karlen til mig, »giv os Eders Penge i Forvaring,
								saa ere de sikkre, kan I troe!«»Alt hvad jeg har, kunne I tage!« svarede jeg, kjed af Livet og sløv
								af Smerten. »Store Summer faae I ikke.« Det var mig tydeligt nok, i
								hvilket Selskab ieg befandt mig; hurtigt greb jeg i Lommen, hvor jeg
								vidste var to Scudi, men til min Forundring fandt jeg en Pung deri.
								Jeg tog den op, den var et qvindeligt Arbeide; jeg havde seet den
								før i Hænderne paa den gamle Dame hos Annunziata; hun maatte i de sidste Øieblikke have stukket den
								i min Lomme, for at jeg kunde have en Nødskilling paa min ulykkelige
								Flugt. De grebe alle Tre efter den fyldte Pungjeg rystede dens
								Indhold ud paa den flade Steen foran Ilden. »Guld og Sølv!« udbrød de, i det de blanke Louisd'orer spillede
								mellem Pjastre. »Det var Synd, om de smukke Sjæle skulde falde i
								Røverhænder!«»Dræb mig nu,« sagde jeg, »er det Eders Hensigt? saa har jeg Ende paa
								min Lidelse.«»Madonna mia!« udbrød den Første: »Hvad
								tænker I om os? Vi ere skikkelige Bønder fra Rocca del Papa. Vi slaae ikke en christen Broder ihjel!
								Drik Eder en Slurk Viin med, og fortæl os, hvad der driver Eder paa
								denne Reise!«»Det bliver min egen Hemmelighed!« sagde jeg, og greb efter Vinen,
								man rakte mig, thi mine Læber brændte efter en Lædskedrik.De hviskede hinanden nogle Ord i Øret; Manden med den brede Hat
								reiste sig nu op, nikkede fortroligt til de Andre, saae mig
								spottende i Ansigtet, og sagde: »I faaer en kold Nat oven paa den
								varme, lystige Aften!« Han gik, og snart hørte vi ham trave henad
								Campagnen.»I vilde jo over Tiberen?« sagde den Ene, »kommer I ikke med os, saa
								faaer I længe at vente! sæt Eder op paa Hesten hos mig, thi svømme
								bag efter ved dens Hale, har I vel mindre Lyst til!«Sikker var jeg ikke paa dette Sted, jeg følte mit Hjem var hos de
								Fredløse. Karlen hjalp mig op paa den stærke, vælige Hest, og satte
								sig nu selv foran.»Lad mig faae dette Toug om Eder,« sagde Karlen, »ellers glider I af
								og bunder ikke!« Nu slog han en Strikke fast om mit Bryst og mine
								Arme, slyngede den om sig selv med, saa at vi sadde Ryg mod Ryg; det
								var mig ikke muligt at røre Hænderne. Langsomt og prøvende med Foden
								gik Hesten ud i Strømmen, snart stod Vandet høit om Boverne,
								kraftigt arbeidede den sig over til den modsatte Bred. Saasnart vi
								vare her, løsnede Karlen Strikken, der holdt mig fast til ham, men
								kun for at binde mine Hænder endnu fastere til Buggjorden.»I kunde styrte af og knække Halsen!« sagde han, »hold kun fast, for
								nu skjære vi over Campagnen!« Han trykkede Fødderne i Siden paa
								Hesten; den Anden gjorde som han, og nu foer de som veløvede Ryttere
								hen over den store, øde Slette. Jeg holdt mig fast med Hænder og
								Fødder. Vinden greb i Karlens lange, sorte Haar, det flagrede mig om
								Kinderne. Vi foer forbi sammenstyrtede Grave, jeg saae de
								sønderbrudte Vandledninger og Maanen, der blodrød hævede sig paa
								Horizonten, mens lette, hvide Taager fløi os forbi.At jeg havde dræbt Bernardo, at jeg var skilt
								fra Annunziata og mit Hjem, og nu i vild
								Flugt foer over Campagnen, bundet til Røverens Hest, - alt syntes
								mig en Drøm, en skrækkelig Drøm; gid jeg snart maatte vaagne og see
								dette Skrækkebillede forsvinde! jeg præssede mine Øine til og følte
								kun den kolde Vind fra Bjergene blæse mig om Kinderne.»Nu ere vi snart under Bedstemoders Skjørter,« sagde Rytteren, i det
								vi naaede Bjergene. »Er det ikke en god Hest, vi have; men han har
								ogsaa i Aar faaet St. Antonii Velsignelse; min Purk havde pyntet  den med Top og Silkebaand, den fik
								Bibel og Vievand, og ingen Djævel eller ondt Øie skal i Aar kunne
								give den sin Rest!«Dagningen begyndte alt at skinne paa Horizonten, i det vi droge ind
								mellem Bjergene.»Hun begynder at lyse,« sagde den anden Rytter, »Signore kunde faae
								ondt i Øinene, jeg vil give ham en Solskjærm!« og nu kastede han mig
								et Tørklæde over Hovedet, bandt det fast, saa jeg ikke kunde skimte
								det mindste; mine Hænder vare bundne, jeg var saa ganske deres
								Fange, og i min Smerte fandt jeg mig i Alt. Jeg mærkede, vi steg
								opad, men snart gik det atter ned; Grene og Buske sloge mig i
								Ansigtet; det var en aldeles ubanet Vei. Tilsidst maatte jeg stige
								af, de ledte mig, men ikke et Ord blev talt; nu gik det ned af en
								Trappe gjennem en snever Aabning. Min Sjæl havde været for
								beskjæftiget med sig selv, til at mærke, hvad Retning man havde
								taget med mig ind i Bjergene, dog meget dybt kunde det ikke være.
								Først flere Aar efter, er Stedet blevet mig bekjendt, mangen Fremmed
								har gjæstet det, og mangen Maler gjengivet det i Former og Farver.
								Vi vare ved det gamle Tuskulum. Bag Fraskati, hvor Bjergsiden voxer med Castanieskove og høie
								Laurbærhækker, ligge endnu disse Oldtids-Ruiner. Høie Hvidtjørne og
								vilde Roser voxe over Trinene af Amphitheatret. Paa flere Steder af
								Bjerget ere dybe Huler, murede Hvælvinger, næsten skjulte af det
								frodige Græs og yppige Krat. Over Dalen seer man de høie Abruzzer,
								der begrændse Sumpene, og give det hele Landskab en mægtig Vildhed,
								der griber dobbelt, her paa de sidste Rester af en af Oldtidsbyerne.
								Gjennem een af Aabningerne i Bjerget, halvskjult af nedhængende
								Eviggrønt og Slyngplanter, førte man mig; vi standsede; jeg hørte en
								sagte Fløiten og strax efter Lyden af en Lem eller Dør, der
								aabnedes; vi steg atter nogle Trin dybere, nu hørte jeg flere
								Stemmer, man tog Bindet fra mine Øine, og jeg saae mig i en rummelig
								Hvælving; stærkt byggede Mænd i lange Faareskindspelse, som mine
								Ledsagere, sad og spillede Kort om et langt Træbord, hvorpaa brændte
								to Messinglamper med flere Væger, som stærkt belyste deres mørke,
								udtryksfulde Ansigter. Foran dem stod Viin i store Flasker. Min
								Ankomst vakte slet ingen Forundring; man gjorde Plads for mig ved
								Bordet, rakte mig Bægeret og et Stykke af deres Salame, medens de indbyrdes talte i en Dialekt, jeg ikke
								forstod, men det syntes aldeles ikke at angaae mig. -Jeg følte ingen
								Hunger,  kun en brændende Tørst, og
								drak af Vinen; mit Øie gled hen ad Murene, rundt om saae jeg Geværer
								og Klædningsstykker; i Hjørnet af Hvælvingen var en Fordybning,
								øverst i den hang to Harer, som Skindet halv var trukket af, men
								under dem opdagede jeg endnu et Væsen. En gammel, mager Kone, med en
								forunderlig rank, næsten ungdommelig Holdning, sad næsten ubevægelig
								og spandt Hør paa sin Haandteen; hendes sølvhvide Haar havde løst
								sig af den opbundne Knude og hang ned over den ene Kind og rundt om
								den bruungule Hals; det sorte Øie hvilte uafbrudt paa Hørtotten. Det
								var det levende Billede af en af Pareerne. Foran hendes Fødder laae
								en Mængde ulmende Trægløder, som var det en magisk Kreds, der holdt
								hende ude fra denne Verden.Længe blev jeg ikke overladt til mig selv, man begyndte en Art Examen
								med mig, min Stand, min Formues Omstændighed og Familie. Jeg sagde
								dem, at alt hvad jeg eiede, havde de alt taget, at Ingen i Rom, dersom de fordrede Løsepenge for mig,
								vilde give dem saameget som en Scudo, og at jeg var en fattig Fugl,
								der længe havde gaaet med den Tanke, at reise til Neapel for at gjøre mit Talent som Improvisator gjeldende!
								Jeg skjulte ikke den egentlige Grund til min Flugt, mit ulykkelige
								Vaadeskud, dog uden at nævne de nærmere Omstændigheder. »De eneste
								Løsepenge, I erholde for mig,« sagde jeg, »ere de, Retfærdigheden
								giver Eder, naar I udlevere mig. Gjør det, for Øieblikket har jeg
								selv intet bedre Ønske!«»Det var et lystigt Ønske!« sagde den ene af Mændene: »I har vel nok
								i Rom en lille Glut, der giver sine Guld-Ørenringe for Eders Frihed!
								I kan endnu komme til at improvisere i Neapel; vi ere Mænd for at
								skaffe Eder over Grændsen! Eller skal Løsepengene være Haandpenge
								paa Broderskab, saa er ogsaa her min Haand! I er kommet mellem
								ærlige Folk, skal I vide! Men sov Eder nu Eftertanke til, her er
								Sengen, og I skal faae en Overdyne, som har prøvet Vinterblæst og
								Scirocco-Regn: min brune Kappe der paa Knagen!« Han kastede den til
								mig, pegede paa Straamaatten for Enden af Bordet, og forlod mig,
								idet han istemte den albanske Folkesang: »discendi o mia bettina!«Jeg kastede mig ned paa Leiet, uden Tanker om Hvile. Alle de sidste
								Begivenheder foresvævede mig som fæle Skrækkebilleder, dog lukkede
								mit Øie sig; min legemlige Kraft var som udtømt, jeg sov fast og
								dybt den hele Dag.Da jeg igjen vaktes, følte jeg mig forunderlig styrket. Alt som havde
								rystet min Sjæl, syntes mig nu en Drøm, men mit Opholdssted, de
								mørke Ansigter rundtom, sagde mig snart, at mine Erindringer vare
								Virkelighed.En Fremmed, med Pistoler i Beltet og den lange graa Kappe løst over
								den ene Skulder, sad skrævs paa Bænken og var i dyb Samtale med de
								andre Røvere. I Hjørnet af Hvælvingen sad endnu den gamle
								mulatfarvede Kone og spandt sin Haandteen, uforandret som før, et
								Billede, malet paa den mørke Grund Friske Trægløder laae paa
								Steenfliserne foran hende og udbredte Varme. »Skudet er gaaet
								igjennem Siden!« hørte jeg den Fremmede fortælle; »noget Blod har
								han mistet, men om en Maaned er det Hele forbi!«»Ei, Signore!« raabte min Rytter, da han saae mig vaagne: »tolv
								Timers Søvn er en god Hovedpude! Naa, Gregorio bringer Nyheder fra Rom, som vist vil fornøie Eder! I
								har slemt traadt paa Slæbet af det høie Senat! Ja det er jo Eder!
								Alle Omstændigheder træffe sammen. I har jo skudt Senatorens
								Brodersøn paa Pelsen. Det var et dristigt Skud!«»Han er død?« vare de eneste Ord,jeg kunde fremstamme.»Nei ikke saa ganske,« svarede den Fremmede, »og døer vel heller ikke
								denne Gang. I det mindste siger Doctoren det. Den fremmede, smukke
								Signora, der skal synge som en Nattergal, vaagede hele Natten ved
								hans Seng, til Doctoren forsikkrede, at hun kunde være rolig, der
								Var aldeles ingen Fare!«»I har skudt feil baade efter hans og efter hendes Hjerte! Lad de
								Fugle flyve, de gjør et Par, og bliv hos os! Vort Liv er lystigt og
								frit, en lille Fyrste kan I blive, og Faren derved er ikke større,
								end den, der hænger ved enhver Krone! Viin skal I faae, Eventyr og
								deilige Piger for den ene, der glippede. Bedre er det, at drikke
								Livet i eet lystigt Drag, end suge det i Draaber.«»Bernardo lever! jeg er ikke hans Morder!«
								den Tanke gjød nyt Liv i min Sjæl, men Smerten over Annunziata kunde den dog ikke dulme. Rolig
								og bestemt svarede jeg Manden, at de kunde handle med mig, som de
								vilde, min Natur, min hele Opdragelse og Anskuelse forbød mig at
								træde i nogen anden Forbindelse med ham, end den, Tilfældet havde
								ført mig i. »600 Scudi er den mindste Sum, som indløser Eder!« sagde
								Manden med mørkt Alvor! »de komme inden sex Dage, eller I er vor!
								levende eller død! Eders smukke Ansigt, min Godhed for  Eder hjælper ikke. - Uden de 600 Scudi har
								I kun Valget mellem Broderskab med os, eller Broderskab med de
								Mange, der Favn i Favn kysses nede i Brønden. Skriv til Eders Ven,
								eller til den smukke Sangerinde, igrunden maae de dog være Eder
								taknemlige, da I har bragt det til en Erklæring mellem dem. De
								betale vist gjerne den usle Sum for Eder! for saa godt Kjøb er endnu
								ingen reist fra vort Vertshuus. Tænk!« vedblev han leende, »I havde
								fri Befordring hertil, og nu Kost og Natteleie hele 6 Dage! Ingen
								kan sige, det er ubilligt!«Mit Svar var uforandret.»Trodshoved!« sagde han, »det lider jeg af Dig, og det vil jeg sige,
								selv i det jeg skyder Dig Kuglen i Hjertet. Vort raske Liv maa
								henrive en ungdommelig Sjæl, og Du er Digter, Improvisator, kan ikke
								gribes ved en dristig Flugt! naar jeg nu bad Dig besynge: den stolte Kraft mellem Klipperne, maatte Du
								da ikke rose og hæve det Liv, Du nu synes at nedsætte. Drik af
								Bægeret og lad os høre Din Kunst, skildre skal Du os, hvad jeg nylig
								sagde Dig, den stolte Kraft, som Bjergene saae den, og gjør Du det
								som Mester, lægger jeg endnu en Dag til for Din Nølen.« - Han rakte
								mig Citharen der hang paa Muren, Røverne flokkede sig om mig med
								Opfordring til at synge.Nogle Øieblikke betænkte jeg mig. Om Skoven, om Klipperne skulde jeg
								synge, jeg, som i Grunden aldrig havde været imellem dem; min
								Vandring Natten forud var jo med tilbundne Øine, og under mit Ophold
								i Rom besøgte jeg kun Pinieskoven i Villa Borghese og Villa Pamfili;
								Bjergene havde vel beskjæftiget mig som Lille, men kun seete fra
								Domenicas Hytte; den eneste Gang, jeg havde været mellem dem, var
								hiin ulykkelige Reise til Blomsterfesten i Genzano. Skovens Mørke og Stilhed laae i det Billede, min
								Erindring bar fra Vandringen under de høie Plataner ved Nemisøen, hvor vi hiin Aften bandt Krandse;
								jeg saae det igjen, Ideer vaktes i min Sjæl. I et Nu bevægede sig
								for mig alle disse Billeder, som jeg nu bruger dobbelt Tid til at
								fremføre med Ord. Jeg greb nogle Akkorder, og Tanken blev Tale,
								Talen bølgende Vers; jeg skildrede den dybe Sø indsluttet af Skoven,
								Klippen, som reiser sig høit over den mod Skyen. I Ørnens Rede sad
								Ørnemoderen og lærte Ungerne Vingernes Kraft, øvede det stolte Blik
								ved at lade dem skue mod Solen. »I ere Fuglenes Konger, skarpt er
								eders Øie, stærk eders Klo; flyv ud fra eders Moder, mit Blik vil
								følge eder, og synge vil mit Hjerte, som Svanens Tunge, naar Døden
								kysser den, synge vil jeg, den stolte Kraft!« Og Ungerne fløi  fra Reden, den ene fløi kun til den
								nærmeste Fjeldspids og sad stille, med Øiet imod Solens Straaler,
								som den vilde inddrikke dens Flammer, men den anden svang sig
								dristig i store Kredse høit over Skovene og den dybtliggende Sø.
								Vandfladen var et Speil for Skovens Krands og den blaa Himmel. En
								uhyre Fisk stod stille, som var den et Rør, der laae i Fladen; med
								Lynets Slag slog Ørnen ned mod sit Bytte, borede sin skarpe Klo i
								dens Ryg, og Moderens Hjerte bævede af Fryd Men Fisk og Fugl var af
								lige Kraft. Den skarpe Klo sad for fast til atter at kunne løsrives,
								og Kampen begyndte, saa den blikstille Sø bævede i mægtige Ringe; et
								Øieblik blev det atter roligt, de store Vinger laae udbredte paa
								Søen, som Lothusblomstens Blade; da slog de høit i Veiret, der lød
								et Knæk, den ene Vinge sank ned, mens den anden pidskede Søen til
								Skum og forsvandt: - Fisk og Fugl sank i Dybet; da udstødte Moderen
								et Jammers Skrig, og vendte atter Øiet mod den anden Søn, der havde
								dvælet paa Klippen oven over, og den var borte; men høit mod Solen
								saae hun et kulsort Punkt stige og forsvinde i dens Straaler; og
								hendes Hjerte bævede af Lyst, og hun sang om den stolte Kraft, der
								kun blev stor ved Maalet for dens Stræben.Min Sang var endt, et høit Bifaldsklap hilste mig, men mit Øie var
								ufravendt paa den gamle Qvinde i Krogen; midt under min Sang saae
								jeg jo, hvor hun lod Haandtenen synke, fæstede det mørke, skarpe
								Blik paa mig, just fra dette syntes jeg hiin Barndoms Scene, jeg
								havde skildret i min Sang, fornyedes! hun reiste sig op og traadte
								nu med raske Skridt hen imod mig, idet hun udbrød:»Du har sjunget Dine Løsepenge! - Tonernes Klang er stærkere end
								Guldets, jeg saae din Lykkestjerne i Øiet, da Fisk og Fugl gik ned
								at døe i den dybe Grund! - Flyv mod Solen, min dristige Ørn, den
								Gamle sidder i Reden og glæder sig ved din Flugt. Ingen skal binde
								Din Vinge!«»Kloge Fulvia!« sagde Røveren, der havde
								opfordret mig til at improvisere, og nu bøiede sig med en
								forunderlig Alvor for den Gamle, »kjender Du Signore ? har Du hørt
								ham improvisere før ?«»Jeg har seet Stjernen i hans Øie!« sagde hun, »seet den usynlige
								Glands, som Straaler om Lykkens Børn! han bandt sin Krands, han skal
								binde en skjønnere, men med ubundne Hænder! - Om sex Dage vil Du
								skyde min unge Ørn, fordi den ikke vil bore sin Klo i Fiskens Side!
								Sex Dage skal han hvile i Reden her, og da flyve mod Solen!« -Nu aabnede hun et lille Skab paa Vægen, tog et Papir deraf, og vilde
								skrive; »Blækket er haardt, som den tørre Fjeldvæg, men Du har nok
								af den sorte Vædske; rids Dig i Haanden, Cøsmø, den gamle Fulvia tænker ogsaa paa Din Lykke!« - taus
								greb Røveren sin Kniv, ridsede sig let i Huden og vædede Pennen i
								Blodet. Den Gamle gav mig den og bød mig skrive: »Jeg reiser til
								Neapel!« - »Dit Navn der under!« sagde hun, »det er et paveligt
								Segl!« - »Hvortil skal det føre?« hørte jeg en af de Yngre halv høit
								sige, idet han kastede et uvilligt Blik mod den Gamle! -»Faaer Ormen Stemme ?« sagde hun, »vogt Dig for den brede Fod, der
								knuser Dig!«»Vi troe paa din Viisdom, kloge Moder!« sagde den Ældre! »Din Villie
								er Monstrantsen, med Velsignelse og Lykke.«Der blev ikke talt mere. Den muntre Stemning vendte atter tilbage,
								Viinflasken gik rundt. Fortroligt klappede man mig paa Skulderen,
								gav mig det bedste Stykke af Vildtet, der blev spiist, men den Gamle
								sad som før uforandret og spandt paa sin Haandteen, mens den Yngre
								lagde friske Gløder for hendes Fødder, i det han sagde: »Du fryser,
								gamle Moder!« - Af hendes Tale, af Navnet jeg hørte, kjendte jeg nu,
								at det var hende, som havde spaaet mig som Barn, da jeg med min
								Moder og Marijucce bandt Krandse ved Nemisøen. -Jeg følte, min
								Skjæbne laae i hendes Haand. »Jeg reiser til Neapel!« havde hun
								ladet mig skrive; det var mit eget Ønske, men hvorledes kom jeg over
								Grændsen, uden Pas? Hvorledes skulde min Fremtid blive i den
								fremmede By, hvor jeg ingen kjendte? træde op som Improvisator, idet
								jeg var flygtet fra Nabostaten, vovede jeg ikke. Mine Kundskaber i
								Sprog og en forunderlig barnlig Tillid til Madonna styrkede min
								Sjæl, selv Tanken om Annunziata, der gik
								over til en forunderlig Vemod, bragte en Ro i min Sjæl, en Ro, som
								Skipperens, naar hans Skib er sjunket, og han, ene i den lille Baad,
								driver mod en ubekjendt Kyst.Den ene Dag gled hen efter den anden, Mændene kom og gik, selv Fulvia var en heel Dag borte, og jeg var ene
								i Hulen med een af Røverne.Det var et ungt Menneske, paa omtrent 21 Aar, uædle Ansigtstræk, men
								et forunderligt melancholsk Blik, der ofte gik over til Vildhed, som
								Dyrets; et skjønt, langt Haar ned over Skulderen characteriserede
								hans Udvortes. Længe sad han taus med Hovedet paa Armen, nu  vendte han sig til mig, idet han
								sagde: »Du kan læse, læs mig en Bøn af denne Bog,« og nu tog han en
								lille Bønnebog frem, jeg læste, og den inderligste Andagt lyste af
								hans store mørke Øine.»Hvorfor vil Du forlade os,« sagde han, og rakte mig godmodig
								Haanden, »Meeneed og Falskhed boer i Byen, som i Skovene, men Skoven
								har dog friskere Luft og færre Mennesker.«Der opstod en Art Fortrolighed mellem os, og jeg gjøs for hans
								Vildhed, men rørtes ved hans Ulykke.»Du kjender vel Sagnet om Fyrsten af Savelli?« spurgte han, »det lystige Bryllup i Ariccia? det var jo kun en ringe Bonde, en
								fattig Pige, men deilig var hun og Brylluppet stod Den rige Herre af
								Savelli hædrede Bruden med en Dands, satte hende Stævne i Haven, men
								hun forraadte det til sin Brudgom, der tog hendes Klæder og
								Brudeslør og mødte for hende; da nu Greven vilde trykke hende til
								sit Bryst, sad Dolken i hans adelige Hjerte; -jeg har kjendt baade
								en Greve og en Brudgom, som denne, men Bruden var ikke saa
								aabenhjertig: den rige Herre holdt Bryllupsnat, og Brudgommen
								Gravfest med hende. Hendes Bryst skinnede som Snee, da den blanke
								Kniv søgte Vei til Hjertet.«Jeg saae ham taus ind i Øiet, jeg havde ikke Ord til at yttre ham
								Medfølelse.»Du troer, jeg aldrig har kjendt Kjærlighed! aldrig, som Bien,
								drukket af den duftende Kalk!« udbrød han. »Der reiste en fornem
								engelsk Dame til Neapel, en deilig Pige
								havde hun med, Sundhed i Kinderne og Ild i Øiet; Kammeraterne tvang
								dem Alle til at stige ud af Vognen og ligge tause paa Jorden, medens
								der plyndredes; de to Qvinder og en ung Mand, Elskeren kan jeg troe
								det var, førte vi op mellem Bjergene; ham bandt vi til et Træ, den
								unge Pige var smuk, var Brud, -jeg kunde ogsaa være Fyrste af Savelli! - da siden Løsepengene kom for de
								tre, vare Pigens røde Kinder borte, Øiet brændte ikke saa stærkt,
								det kom af den megen Skygge mellem Bjergene!« -Jeg vendte mig bort
								fra ham, halv undskyldende tilføiede han: »Pigen var Protestant,
								ingen Christen, en Datter af Satan!«En Stund sad vi begge tause. »Læs endnu en Bøn for mig,« sagde han,
								og jeg læste den.Mod Aften kom Fulvia; hun rakte mig et Brev,
								men tillod mig ikke at læse det. »Bjergene have deres vaade Kappe om
								sig; det er Tid  at flyve ud Spiis
								og drik, vi have en lang Vandring, og der voxer ingen Pagnotter* paa
								den nøgne Fjeldsti.« Den unge Røver satte i Hast Spise frem, jeg nød
								deraf, og nu kastede Fulvia en Kappe over
								sine Skuldre, og rev mig med sig gjennem de mørke, udhulede Gange.
								»I Brevet ligger Dine Vinger!« sagde hun, »ingen Grændsesoldat skal
								krumme Dig en Fjer, min unge Ørn! Ønskeqvisten ligger ved Siden, der
								giver Dig Guld og Sølv, til Du selv har hentet Dine egne Skatte.«Med de nøgne, magre Arme greb hun ind i det tætte Epheu, der hang som
								et Tæppe foran Hulens Indgang; det var mørk Nat udenfor, en fugtig
								Taage indhyllede Bjergene. Jeg holdt fast i hendes Kjortel; neppe
								kunde jeg følge hendes raske Skridt paa den ubanede Vei i Mørket,
								som en Aand skred hun fremad; Buske og Hækker vege til begge Sider.Nogle Timer havde vor Vandring medtaget, vi vare i en snæver Dal
								mellem Bjergene; der laae en Straa-Hytte, som man finder dem i
								Sumpene. Ingen Vægge, Taget af Rør og Straa ned til Jorden. Lyset
								skinnede ud gjennem en Sprække paa den lave Dør. Vi traadte ind, det
								var som i en stor Bikube, men Alt rundtom var kulsort af Røgen, der
								kun havde Vei gjennem den lave Dør. Pæle og Bjælker, Rørene selv,
								skinnede blanke af Sod Midt paa Gulvet var muret en Forhøining af
								nogle Alens Længde og omtrent den halve Brede; her laae Kul og Aske,
								her kogtes Maden, og herfra opvarmedes Hytten. Længere tilbage var i
								Væggen en Aabning, der førte til en mindre Hytte, der hang ved denne
								større, som man seer den mindre Zvibel voxe fast ved Moderen;
								herinde laae en Qvinde og nogle Børn, de sov; et Æsel stak sit Hoved
								frem over dem og gloede paa os; en gammelagtig Mand, næsten nøgen,
								kun med de forrevne Gedeskinds Buxer om Lenderne, kom os imøde; han
								kyssede Fulvia paa Haanden, og uden at et
								Ord blev vexlet, kastede han sin uldne Pels over de nøgne Skuldre,
								trak Æselet frem, og gjorde Tegn til at jeg skulde stige op.»Lykkens Hest vil gaae bedre i Trav, end Campagnens Æsel!« sagde Fulvia. Bonden trak Æselet med mig ud af
								Hytten. Mit Hjerte var dybt bevæget af Taknemmelighed mod den
								sælsomme Gamle, jeg bøiede mig for at kysse hendes Haand, men hun
								rystede med Hovedet, strøg mit Haar tilbage fra min Pande; jeg følte
								hendes kolde Kys, saae hende endnu engang vinke med Haanden og Grene
								og Hækker* Smaa Brødskjulte os for hinanden, Bonden pidskede Æselet, og løb saa omkap med
								det op ad Stien, jeg talte til ham, han udstødte en svag Lyd, og
								viste mig ved Tegn, at han var stum. Min Nysgjerrighed efter at læse
								Brevet, Fulvia havde givet mig, lod mig
								intet Øieblik Ro, jeg tog det frem, og aabnede det. Der var
								forskjellige Papirer, men Mørket forbød mig at tyde et eneste Ord, i
								hvor meget jeg anstrængte mine Øine. I Dagningen vare vi paa
								Bjergryggen, der kun viste den nøgne Granit med enkelte Slyngplanter
								og den graagrønne, duftende Artemisia.
								Himlen var ganske klar med lysende Stjerner, en svømmende Skyverden
								laae under os, det var Sumpene, der strække sig her fra
								Albanerbjergene mellem Veletri og Terracina, begrændset af Abruzzerne og
								Middelhavet. De lave, bølgende Taageskyer skinnede under os, og
								snart saae jeg, hvor den uendelige blaa Himmel gik over i Lilla og
								derpaa i det reneste Rosenrødt, Bjergene selv bleve et lyseblaat
								Fløiel, jeg var blændet af Farvernes Pragt, et Blus brændte paa
								Bjergsiden, det skinnede som en Stjerne fra den lyse Grund Da
								foldede mine Hænder sig til Bøn, mit Hjerte bøiede sig for Gud i
								Naturens store Kirke og bad stille: »Din Villie skee med mig!«Daglyset var nu stærkt nok til, at jeg kunde see, hvad Brevet
								indesluttede; det var et Pas, udstedt paa mit eget Navn af det
								romerske Politi, og viseret af den neapolitanske Gesandt, ved Siden
								laae en Vexel paa 500 Scudi til Huset Falconet i Neapel; en mindre Seddel indeholdt kun de Ord: »Bernardos Liv er uden Fare, men kom ikke til
								Rom i de første Maaneder!«Fulvia havde Ret, her var Vinger og
								Ønskeqvist. Jeg var fri! et Taknemmeligheds Suk steg fra mit Hjerte.
								Snart naaede vi en mere banet Vei; her sad nogle Hyrder og spiste
								deres Frokost. Min Fører gjorde Holdt, de syntes at kjende ham; han
								gjorde Tegn med Fingrene, og de indbød os at tage Deel i Maaltidet,
								der bestod af Brød og Bøffelost, hvortil de drak Æselmelk, jeg nød
								nogle Bid med, og følte mig styrket derved; nu viste min Fører mig
								en Sti, og de Andre forklarede mig, at den førte ned ad Bjerget
								langs Sumpene til Terracina, hvorhen jeg nok
								kunde naae før Aften. Jeg skulde kun bestandig følge denne Sti, med
								Bjergene til Venstre, den vilde efter nogle Timers Gang føre til en
								lang Canal, der gik fra Bjergene til den store Landevei, hvis lange
								Allee jeg snart, naar Taagerne fordunstede, vilde faae at see. Ved
								at følge Canalen, kom jeg ud til Veien, tæt ved det øde Kloster,
								hvor der nu holdes Vertshuus; det kaldes torre di
									tre ponte.Gjerne havde jeg givet min Fører en lille Gave; men jeg havde slet
								Intet! da faldt det mig ind, at jeg jo havde de to Scudi, der vare i
								min Lomme, da jeg forlod Rom, jeg havde jo kun givet Pungen med
								Pengene, der var stukket til mig som Nødskilling. To Scudi var
								altsaa for Øieblikket alle mine rede Penge, den ene skulde min Fører
								have, den anden maatte jeg beholde at leve for, til jeg kom til
								Neapel, hvor jeg først kunde gjøre Brug af min Vexel. Jeg greb i
								Lommen, men forgjæves var min Søgen; man havde for længe siden skilt
								mig ved min lille Eiendom. Jeg havde slet intet! saa løste jeg mit
								Silketørklæde, jeg bar om Halsen, gav Manden det, rakte de Andre
								Haanden, og gik saa ene ad Stien ned mod Sumpene.Anden DeelI De pontinske Sumpe. Terracina. En
								gammel Bekjendt Fra-Diavolos Fødeby.
								Orangehaven ved Mola di Gaeta. Den
								neapolitanske Signora,NeapelMange tænke sig ved de pontinske Sumpe kun en moradsig Grund, en øde
								Strækning med stillestaaende, slimet Vand, en sørgelig Vei at
								gjennemreise; tvertimod, Sumpene have mere tilfælleds med den rige
								Lombarder-Slette, ja de ere endogsaa rigere paa Fylde, Græs og Urter
								staae med en Saftfuldhed og Yppighed, Norditalien ikke kan opvise.Ingen Vei kan heller være ypperligere end den, der fører over
								Sumpene; det er som paa en Plan, Vognen ruller hen under den
								uendelig lange Linde-Allee, hvis tætte Grene skygge mod de brændende
								Straaler. Paa begge Sider strækker sig den uendelige Slette med sit
								høie Græs og sine friske, grønne Sumpvæxter; Canaler krydse hinanden
								og suge Vandet til sig, der rundt om staaer som Damme og Søer med
								Siv og den bredbladede Aakande. Til Venstre, naar man kommer fra
								Rom, strække sig de høie Abruzzer med flere smaae Byer, der som
								Bjergslotte skinne med deres hvide Mure fra den graae Klippe. Til
								Høire den grønne Slette ned mod Havet, hvor Forbjerget Cicello hæver sig, nu landfast, fordum Circes Ø, hvor Sagnet lod Ulysses lande.Alt som jeg gik, opløste sig Taagen, der svævede over den grønne
								Flade, hvor Canalerne skinnede som Lærred paa Blegen; Solen brændte
								med Sommervarme, skjøndt det var kun sidst i Februar. Hjorder af
								Bøfler gik i det høie Græs. En Flok Heste løb frit omkring, slog i
								Veiret med Bagbenene, saa Vandet stænkede høit rundt om; deres raske
								Stillinger, kaade Spring og Boltren kunde være et Studium for en
								Dyrmaler. Til Venstre saae jeg en sort, uhyre Røgstøtte, som kom fra
								det store Blus, Hyrderne havde tændt for at rense Luften om deres
								Hytter. Jeg mødte en Bonde, hvis guulblege, sygelige.Udseende modsagde den Frodighed, Sumpene frembøde. Som en Død, taget
								fra Graven, reed han paa sin sorte Hest og holdt en Art Landse i
								Haanden, med hvilken han drev Bøflerne sammen, der gik i det
								moradsige Dynd; nogle lagde sig der og strakte kun frem deres sorte,
								hæslige Hoved med de onde Øine. De enkelte Posthuse paa tre til fire
								Etager, opførte tæt ved Veien, viiste ogsaa ved første Blik den
								giftige Luft, som dampede op fra Sumpene. De kalkede Mure vare
								ganske bedækkede med en feed, graagrøn Skimmel. Bygninger, som
								Mennesker, bare Præget af Forraadnelsens Aande, en sælsom Contrast
								mod al den rige Yppighed rundt om, det friske Grønne og det varme
								Solskin.Min syge Sjæl lod mig i Naturen her see et Billede paa Livets falske
								Lykke; saaledes seer Mennesket næsten altid Verden gjennem Følelsens
								Brille og den staaer sort eller purpurfarvet, ligesom Glassets Farve
								er han seer den igjennem.Omtrent en Time før ave maria havde jeg
								Sumpene bag ved mig; Bjergene med deres gule Fjeldmasser nærmede sig
								mere og mere, og tæt foran laae Terracina i
								den fyldige, hesperiske Natur. Tre høie Palmetræer med Frugt stode
								ikke langt fra Veien; de store Frugthaver opad Bjergsiden syntes et
								stort, grønt Teppe med Millioner gyldne Punkter; Citroner og
								Apelsiner var det, som tyngede Grenene til Jorden. Foran et lille
								Bondehuus paa Veien laae en Mængde nedfaldne Citroner, samlet i
								Bunke som var det afrystede Castanier. Rosmarin og vilde, mørkerøde
								Levkøier voxte frodigt i Fjeldkløfterne høit op mod Klippens Top,
								hvor den prægtige Ruin af Østgothekongen Theodoriks* Borg laae og
								overskuede Byen og den hele Omegn.Mit Øie var blændet ved det skjønne Malerie; stille drømmende gik jeg
								ind i Terracina. Da laae Havet for mig;
								første Gang saae jeg Havet, det underdeilige Middelhav. Det var
								Himlen selv i det reneste Ultramarin, der som en uhyre Slette var
								spændt ud foran mig. Langt ude laae Øer, som svømmende Skyer i den
								skjønneste lilla Farve; jeg øinede Vesuv,
								hvor den sorte Røgstøtte blaanede hen i Horizonten. Havfladen syntes
								blikstille; dog mod Kysten, hvor jeg stod, gik de lange Brændinger,
								saa blaae, saa klare, som Ætheren selv, og løde, som Tordenen mellem
								Bjergene.Mit Øie var bundet som min Fod; al min Sjæl aandede Henrykkelse.
									*Diederik af Bern. Det var, som om det Legemlige inden
								i mig, Hjerte og Blod, blev til Aand, opløste sig i den, for at
								kunne svæve ud mellem disse to Himle: det uendelige Hav og Himlen
								oven over. Taarerne strømmede mig ned over Kinderne, jeg maatte
								græde som et Barn.Tæt ved hvor jeg stod laae en stor, hvid Bygning; Brændingen slog
								imod Grunden, den var reist paa. Dens underste Etage imod Gaden var
								en eneste Buegang, inde i hvilken de Reisendes Vogne holdt. Det var
								Værtshuset i Terracina, det største og
								skjønneste paa hele Veien mellem Rom og
								Neapel.Pidskesmæld gav Echo fra Fjeldvæggen: en lukket Vogn med fire Heste
								for rullede hen mod Værtshuset Bevæbnede Tjenere sad paa Sædet bag
								Vognen; en bleg, mager Herre, indhyllet i en stor, broget Slaabrok,
								strakte sig inden i. Postillonen steeg nu ned, smældede endnu et Par
								Gange med sin lange Pidsk, og friske Heste spændtes for. Den
								Fremmede vilde afsted, men da han forlangte Eskorte over Bjergene,
								hvor Fra-Diavolo og de Cesaris havde
								dristige Descendenter, maatte han vente et Qvarteer, og nu skjendte
								han paa halv engelsk, halv italiensk over Folkets Døsighed, over
								alle de Plager og Lidelser, den Fremmede maatte døie, knyttede sig
								tilsidst af sit Lommetørklæde en Nathue, trak den paa og kastede sig
								saa i en Krog af Karethen, lukkede Øinene og syntes at hengive sig i
								sin Skjæbne.Jeg erfarede, at det var en Engellænder, der alt i ti Dage havde
								gjennemreist Nord- og Mellem-Italien og i den Tid gjort sig bekjendt
								med disse Lande, havde i een Dag seet Rom og vilde nu til Neapel for at bestige Vesuv, og da med Dampskibet til Marseille for ogsaa at lære at kjende det sydlige
								Frankerige, men haabede at gjøre dette af i en endnu kortere Tid.
								Endelig kom otte velbevæbnede Ryttere, Postillonen knaldede, og Vogn
								og Ryttere forsvandt gjennem Porten ved den store, gule Klippe.»Med hele sin Eskorte og alle sine Vaaben er han dog ikke saa sikker
								som mine Fremmede!« sagde en lille, fiirskaaren Karl, der legede med
								sin Pidsk. »De Engellændere maae holde meget af at kjøre, altid
								gaaer det i Gallop! Det er sælsomme Fugle! Santa
									Philomena di Napoli!«»Har I mange Fremmede i Eders Vogn?« spurgte jeg.»Eet Hjerte i hvert Hjørne,« svarede han. »Seer De, det gjør fire
								Mand stærk. Men i Cabrioletten er kun een. Vil Signore see Napoli,
								saa kan De være der overmorgen mens Solen endnu skinner paa Sanct Elmo.«Vi bleve enige, og jeg var hjulpet ud af den Forlegenhed, hvori min
								fuldkomne Mangel paa rede Penge satte mig.*»Haandpenge vil De vel sagtens have, Signore ?«spurgte Veturinen og
								holdt et Fem-Paolo-Stykke imellem Fingrene.»Besørg min Plads ved Bordet og en god Seng,« svarede jeg, »imorgen
								kjøre vi jo?«»Ja, vil Sanct Antonio og mine Heste,« udbrød
								han, »saa gaaer det løs Klokken tre. Vi skal jo to Gange i Dogane og
								tre Gange skrives i Papirerne, det er vor haardeste Tour imorgen.«
								Og nu løftede han Haanden mod sin Hue, nikkede og forlod mig.Man anviiste mig et Værelse udtil Havet, hvor den friske Vind
								luftede, hvor de lange Brændinger tumlede sig, et Billede
								forskjelligt fra Campagnen, og dog bragte den store Udstrækning mig
								til at tænke paa Hjemmet der, og paa gamle Domenica; det bedrøvede mig, at jeg ikke flittigt nok
								havde besøgt hende; hun elskede mig af sit fulde Hjerte og var
								sikkert den eneste, der gjorde det. Eccellenza, Francesca, ja, de
								havde vel ogsaa Kjærlighed for mig, men den var af en særegen Farve.
								Velgjerninger bandt os sammen, og hvor disse ikke kunne gjengives,
								bliver altid, mellem Giveren og Modtageren, en Kløft, som Aar og
								Dage vel kunne dække med Hengivenhedens Slyngplanter, men aldrig
								udfylde. Jeg tænkte paa Bernardo og Annunziata -mine Læber smagte salte Draaber,
								de kom fra Øiet, eller - maaskee fra Søen under mig, Brændingen
								stænkede jo høit op paa Muren.Næste Morgen, før Dag, rullede jeg med Veturinen og hans Fremmede
								bort fra Terracina. Ved Grændsen gjorde vi
								Holdt; det var just i Dagningen. Alle stege ud af Vognen, medens
								vore Pas bleve efterseete. Nu saae jeg først ret mit Selskab. I
								dette var en Mand paa omtrent nogle og tredive Aar, temmelig blond
								og med blaae Øine; han tiltrak sig min Opmærksomhed; jeg maatte have
								seet ham før, men hvor, kunde jeg ikke erindre; de enkelte Ord, jeg
								hørte ham tale, røbede ogsaa, at han var en Udlænding.Vi bleve meget længe opholdte med Passene, da de fleste vare i
								fremmede Sprog, som Soldaterne ikke forstode. Den Fremmede tog
								imidlertid en Bog frem med rene Blade og skizzerede sig det Parti,
									* Naar man reiser med Veturinen, da betaler man ikke
									forud, men faaer endogsaa Penge paa Haanden af ham, for at man
									kan stole paa hans Ærlighed, og han sorger for Spise og
									Natteleie den hele Reise. Alle disse Udgifter komme under den
									eengang sluttede Accord. hvor vi stode: de to høie Taarne
								med Porten, som Landeveien gaaer igjennem, de maleriske Huler tæt
								ved, og i Baggrunden den lille By højt oppe paa Bjergene.Jeg traadte nærmere til, og han gjorde mig opmærksom paa, hvor smukt
								Gjederne stode grupperede inde i den største Hule. I samme Nu sprang
								de iveiret; et stort Riisknippe, der laae i een af de mindre
								Aabninger ned til Hulen og tjente som Dør for Nedgangen, blev
								trukket bort, og Par for Par hoppede Gjederne ud, som Dyrene, da de
								gik af Noahs Ark. En ganske lille Bondedreng sluttede Truppen; hans
								lille, spidse Hat med Seglgarnsbaandet om, de forrevne Strømper og
								Sandaler, dertil den korte, brune Kappe, han havde kastet om sig,
								gav ham et malerisk Udseende. Ovenover Hulen trippede Gjederne
								mellem de lave Hækker; Drengen stillede sig paa et Fjeldstykke, der
								ragede ud over Hulen og saae paa os og paa Maleren, der aftegnede
								ham og den hele Omgivning.»Maledetto!« hørte vi Veturinen raabe og
								saae ham i fuld Fart komme hen imod os: eet af Passene var der noget
								galt i. Det er vistnok mit Pas, følte jeg, og Blodet steeg mig op i
								Kinderne. Den Fremmede skjændte over Soldaternes Uvidenhed, de kunde
								ikke læse, sagde han, og vi fulgte nu Veturinen op i det ene af
								Taarnene, hvor vi fandt fem til sex Mennesker, halvt henstrakte over
								et Bord, hvor de stavede i de udbredte Pas.»Hvem hedder Frederik?« spurgte een af de
								Mægtigste ved Bordet.»Det gjør jeg,« svarede den Fremmede, »mit Navn er Frederik, paa italiensk Federigo.«»Altsaa Federigo Six?«»O, nei! Det er min Konges Navn, som staaer øverst paa Passet.«»Ja saa!« sagde Manden og læste langsomt op: Frederic Six par la grace de dieu Roi de Danemarc, des
									Vandales, des Gothes Etc., - - men hvad er det?« afbrød
								Manden sig selv, »er De en Vandale? Det er jo et barbarisk Folk ?«»Ja,« svarede den Fremmede leende, »jeg er en Barbar, der er kommet
								til Italien for at cultiveres. Nede staaer mit Navn, det er Frederik ligesom min Konges, Frederik eller Federigo.«»Det er en Engellænder!« sagde den ene af de Skrivende.»O nei, nei!« svarede den anden, »Du blander altid Nationerne sammen;
								Du kan jo læse, at han er fra Norden: det er en Russer!«Federigo, Danmark, de Navne sloge som
								Lynglimt i min Sjæl. Det  var jo min
								Barndoms Ven, min Moders Logerende, ham, jeg havde været i
								Katakomberne med, og som forærede mig sit smukke Sølvuhr, tegnede
								mig de deilige Billeder.Passet var rigtigt, og Grændsesoldaterne indsaae det dobbelt, da han
								stak dem en Paolo i Haanden, for at de ikke
								skulde trække os Tiden ud.Saasnart vi vare udenfor, gav jeg mig tilkjende for ham; han var
								virkelig den, jeg troede, vor danske Federigo, som havde boet hos min Moder. Han yttrede en levende
								Glæde ved at gjenkjende mig, kaldte mig endogsaa sin lille Antonio; der var tusinde Ting at spørge om
								og meddele hinanden gjensidig. Min forrige Nabo i Cabrioletten fik
								han til at skifte Plads med sig, og nu sad vi sammen; endnu engang
								trykkede han mine Hænder, loe og spøgte.Jeg fortalte ham i faa Træk mine Livsbegivenheder fra jeg var i Domenicas Hytte til jeg blev Abbate, gjorde
								saa et Spring fremad, uden at berøre de sidste Begivenheder, og
								endte med den korte Sætning - nu reiser jeg til Neapel.Han erindrede godt Løftet, han gav mig, da vi i Campagnen saae
								hinanden sidste Gang, at hente mig en Dag ned til Rom; men kort efter nødte et Brev fra hans Fædreland ham
								til at reise den lange Vei hjem, saa at han ikke mere fik mig at
								see. I Hjemmet blev hans Kjærlighed til Italien med hvert Aar stærkere, den drev ham nu anden Gang ud
								»Og nu nyder jeg først Alt,« sagde han, »drikkef ret Luften i store
								Drag, kjender igjen hver Plet, hvor jeg før har været Her vinker mig
								mit Hjertes Fædreland, her er Farver, her er Former. Italien er et
								Velsignelsens Fyldehorn!«Tiden og Veien fløi bort i Federigos Selskab jeg mærkede slet ikke
								noget langt Ophold ved Doganen i Fondi. Han
								vidste ret at opfatte det poetisk smukke i enhver Ting, han blev mig
								dobbelt kjær og interessant, og var mig den bedste Trøstens Engel
								for mit bedrøvede Hjerte.»Der ligger mit skidne Itrik raabte han og
								pegede paa Byen foran os. »Du troer det neppe, Antonio! men jeg har i Norden, hvor Gaderne ere saa rene,
								saa regelmæssige og afmaalte, ret længtes efter en rigtig skiden
								italiensk By; en saadan har noget characteristisk, just Noget for en
								Maler. Disse snevre, smudsige Gader, graae, skidne Steen-Altaner med
								Strømper og Klokker paa, Vinduerne uden Orden, et oppe,  et nede, nogle store, andre smaae, her en
								Trappe fire til fem Alen op for at naae Døren, hvor Mutter sidder
								med sin Haandteen, og saa et Citrontræ med store, gule Frugter ud
								over Muren. Ja det kan blive et Malerie! Men disse cultiverede
								Gader, hvor Husene staae som Soldater, hvor Trapper og Kanapper
								beskjæres, kan man aldrig faae Noget ud af«»Her er Fra-Diavolos Fødeby!« raabte de inde
								i Vognen, da vi rullede ind i det snevre, smudsige Itri, som Federigo
								fandt saa malerisksmuk. Byen ligger høit paa en Klippe ved den dybe
								Afgrund; Hovedgaden var paa de fleste Steder kun bred nok for een
								Vogn. De fleste Stue-Etager vare uden Vinduer, i disses Sted en
								stor, bred Port, gjennem hvilken man saae som ned i en mørk Kjælder;
								overalt opfyldt med skidne Børn og Koner; Alle rakte Haanden frem
								for at tigge. Konerne loe, og Børnene skreg og vrængede med Munden
								af os. Man turde ikke stikke Hovedet ud af Vognen, for ei at faae
								det knuust mellem den og de fremspringende Huse, fra hvilke
								Steenaltanerne paa enkelte Steder hang høit ud over os, saa det
								syntes, som kjørte vi gjennem en Buegang. Sorte Vægge saae jeg til
								begge Sider, Røgen banede sig Vei gjennem de aabne Porte op ad de
								sodede Mure.»Det er en deilig By,« sagde Federigo og
								klappede i Hænderne.»En Røverby er den,« sagde Veturinen, da vi vare udenfor, »det halve
								Folk har jo Politiet ladet flytte hen til en ganske anden By bag
								Bjergene og ladet andre rykke ind; men det hjælper ikke, Alt bliver
								Ukrudt, som plantes der. Men de Stakler skulle jo ogsaa leve.«Beliggenheden her ved den store Landevei mellem Rom og Neapel indbød just til
								Røverie; rundtom var Skjul i de tætte Olieskove, i Bjerghulerne, de
								cyclopiske Mure og de mange andre Ruiner.Federigo gjorde mig opmærksom paa en
								fritstaaende, eensom Muurcollos, overvoxet med Gjedeblade og
								Slyngplanter. Det var Ciceros Grav; her
								havde Morderdolken rammet Flygtningen, her var Veltalenhedens Læber
								vordet Støv.»Til hans Villa i Mola di Gaeta skal
								Veturinen kjøre os,« sagde Federigo. »Det er
								det bedste Værtshuus og en Udsigt, som maaler sig med Neapels.«Bjergformationen var saa smuk, Vegetationen saa frodig; nu rullede vi
								gjennem en Allee af høie Laurbærhækker, og det omtalte Hotel  laae for os. Camerieren* stod alt
								med Servietten og ventede os paa den brede Trappe, hvor Buster og
								Blomster prangede.»Eccellenza, er det Dem!« udbrød han, idet han hjalp en noget fyldig
								Dame ud af Vognen. Jeg betragtede hende: Ansigtet var smukt, meget
								smukt, de kulsorte brændende Øine sagde strax, at hun var en
								Neapolitanerinde.»Ak ja, det er mig!« svarede hun. »Her kommer jeg med min Kammerpige,
								som Cicisbeo; det er hele Følget, jeg har ikke et eneste af mine
								egne Mandfolk. Hvad tænker han om mit Mod, at reise saaledes fra Roma til Napoli?«.Som en Lidende kastede hun sig paa Sophaen, støttede sin smukke Kind
								paa den lille buttede Haand og begyndte at studere Spisesæddelen:
									»Brodetto, Cipollette, Facioli, - han
								veed, at jeg vil ingen Suppe have;- jeg spiser mig jo en Figur til,
								som castello dell'ovo. En Smule animelk dorate og nogle Finocchi ere nok for
								mig; vi skal jo igjen til Bords i Sancta
								Agathe. - Ah, nu aander jeg bedre!« vedblev hun og løste sit
								Kappebaand, »nu føler jeg min neapolitanske Luft vifte, bella Napoli!« udbrød hun, rev Altandøren op
								ud til Havet, udbredte sine Arme og inddrak Luften i store Drag.»Kan vi alt see Neapel?« spurgte jeg.»Ikke endnu,« svarede Federigo, »men
								Hesperien, Armidas fortryllende Have.«Vi stege ud paa Loggien, der var muret af Steen ud dver Haven.
								Hvilken Pragt, rigere end Phantasien kan skabe sig den! Under os var
								en Skov af Citron- og Appelsintræer, de syntes overdyngede med
								Frugter, Grenene bøiede sig mod Jorden under deres gyldne Byrde;
								Cypresser, kjæmpehøie, som Norditaliens Popler, begrændsede Haven;
								de syntes dobbelt mørke mod det klare, himmelblaae Hav, der strakte
								sig bag ved dem og slog med sin Brænding hen over Resterne af
								Oldtids Bade og Templer udenfor den lave Havemuur. Skibe og Baade
								med store hvide Segl giede ind i den rolige Bugt, om hvilken Gaeta** med sine høie Bygninger strakte sig.
								Et lille Bjerg ragede op over Byen, øverst oppe laae en Ruin.Mit Øie var blændet af den store Deilighed.»Seer Du Vesuv, hvor det ryger!« sagde Federigo og pegede til Venstre, *
									Opvarteren.** Her begrov Æneas sin Amme Cajeta, efter hvem Byen fik Navn. hvor Bjergkysten fortonede sig som
								lette Skyer, der hvilede sig paa det ubegribeligt deilige Hav. Med
								Barnets Sjæl greb jeg den rige Herlighed, og Federigo var lykkelig som jeg. Vi maatte ned under de høie
								Appelsintræer, og jeg kyssede den gyldne Frugt, som den hang paa
								Grenene, tog af den Mængde, der laae paa Jorden, og lod dem som
								Guldkugler spille i Luften og ud over den svovlblaae Søe. -»Deilige Italien!« jublede Federigo. »Ja
								saaledes stod dit Billede for mig i det fjerne Norden! I min
								Erindring viftede denne Duft jeg her aander ved hver Luftning. Jeg
								tænkte paa dine Olieskove, naar jeg saae vore Pile; jeg drømte om
								Orangernes Fylde, naar jeg saae de gyldne Æbler i Bondens Have ved
								den duftende Kløvermark. Men det grønne Vand i Østersøen blev aldrig
								blaat som det deilige Middelhav; Nordens Himmel blev aldrig saa høi
								og saa riig paa Farver som det varme, herlige Syden.« Hans Glæde var
								Begeistring, hans Tale blev Poesie.»Hvor jeg har længtes i Hjemmet!« sagde han. »Den er lykkeligere, som
								aldrig saae Paradiset, end han, sorn var der og vendte bort derfra
								for aldrig at komme tilbage. Mit Hjem er skjønt; Danmark er en blomstrende Have, der kan maale sig med Alt
								paa hiin Side Alperne; det har Bøgeskove og Havet. Men hvad er
								jordisk Skjønhed mod den himmelske? Italien er Phantasiens,
								Skjønhedens Land; dobbelt lyksalig den, som hilser det atter!« - Og
								han kyssede, som jeg, de gule Oranger, Taarerne trillede ned af hans
								Kinder, og han tog mig om Halsen, hans Læber brændte paa min Pande.
								- Da aabnede mit Hjerte sig ogsaa ganske for ham; han var mig jo
								ikke fremmed, var min Barndoms Ven. Jeg fortalte ham mit Livs sidste
								store Begivenhed og følte mig let om Hjertet ved at kunne meddele
								mig, høit nævne Annunziata, min Smerte og
								Ulykke, og Federigo hørte med den oprigtige
								Vens Deeltagelse. Jeg fortalte om min Flugt, om Eventyret i
								Røverhulen, om Fulvia og hvad jeg vidste om
									Bernardos Helbredelse; trofast rakte han
								mig Haanden og saae mig med de lyseblaae Øine deeltagende ind i
								Sjælen. Et dæmpet Suk lod bag Hækken tæt ved os; men de høie Laurbær
								og de af Frugt nedtyngede Apelsin-Grene skjulte Alt; man kunde godt
								have staaet og hørt, hvad jeg fortalte, det havde jeg ikke tænkt
								paa. Vi løftede Grenene til Side, og tæt ved os, foran Indgangen til
								Resterne af Ciceros Bade, sad den neapolitanske Signora og svømmede
								i Taarer. -»Ak unge Herre!« udbrød hun, »jeg er ganske uskyldig deri. -Jeg  sad alt her, da De kom med Deres
								Ven, her er saa kjøligt og frisk, De talte saa hoit, og jeg var midt
								inde i Historien, før jeg mærkede, at den var saa ganske privat. -
								Den har rørt mig dybt. - De skal ikke fortryde, at jeg er blevet
								Medvider; min Tunge er taus, som den Dødes.« - Forlegent bukkede jeg
								for den fremmede Signora, der saaledes var blevet indviet i mit
								Hjertes Historie. Siden søgte Federigo at
								trøste mig med, at ingen kunde vide, hvad det vilde lede til. »Jeg
								er i min Tro paa Skjæbnen,« sagde han, »en sand Tyrk; desuden er der
								jo ingen Statshemmeligheder i det Hele, hvert Hjerte har i sit
								Archiv slige sørgelige memoires. Maaskee var
								det hendes egen Ungdomshistorie, hun hørte i din; jeg vil troe det,
								thi Menneskene have sjældent Taarer for Andres Smerte, uden naar den
								berører lignende hos dem selv. Vi ere alle Egoister selv i vor
								største Sorg og Liden.«Vi sad atter i Vognen og rullede afsted. Den hele Egn rundt om tog
								til i Yppighed; med Mandshøide voxte tæt ved Veien den bredbladede
								Aloe, benyttet til Gjærde. De store Grædepile syntes med deres
								nedhængende bevægelige Grene at kysse deres egen Skygge paa Jorden.Ved Solens Nedgang passerede vi Floden Garigliano, hvor fordum det gamle Minturna laae; det var den gule Liris jeg saae, omvoxet med
								Siv, som da Marius skjulte sig her for den
								grusomme Sulla. Men vi havde endnu langt til
									Sancta Agathe, Mørket faldt paa, og
								Signora blev urolig for Røvere og kiggede bestandigt ud, om ingen
								kom for at skjære os Tøiet af Vognen. Forgjæves pidskede Veturinen
								sine Heste og udstødte sit maledetto; men
								den sorte Nat rullede raskere end han. Endeligen saae vi Lys foran
								os; vi vare i Sant Agathe.Signora var forunderligen taus ved Aftensbordet; men det undgik mig
								ikke, hvor hendes Blik hvilte paa mig, og da jeg næste Morgenstund
								før Afreisen traadte ud for at drikke mit Glas Kaffe*, traadte hun
								mig med megen Elskværdighed imøde. Vi vare ganske ene, hun rakte mig
								Haanden og sagde godmodig og fortrolig: »De bærer dog intet Nag til
								mig? Jeg skammer mig ret for Dem, og dog gik det Hele saa uskyldigt
								til.«Jeg beroligede hende og forsikkrede at jeg havde den største Tillid
								til hendes Qvindelighed. -»De kjender mig endnu slet ikke,« sagde hun, »men det kan skee;
									* I Italien drikker man sin Kaffe ikke af Kopper, men af
									Ølglas. mueligt kan min Mand være Dem til
								nogen Nytte, nu De kommer til den store, fremmede By. De maa besøge
								mig og ham. De har vel ingen Bekjendtskaber, og en ung Mand kan saa
								let tage Feil i Valget.«Jeg takkede hende hjerteligt for hendes Deeltagelse; den rørte mig;
								overalt finder man dog gode Mennesker.»Napoli er en farlig By,« sagde hun; men Federigo traadte ind og afbrød os.Snart sad vi igjen i Vognen, Glasvinduerne vare slaaede ned, vi vare
								alle mere bekjendte og nærmede os vort fælleds Maal Neapel. Federigo var henrykt over de maleriske
								Grupper, vi mødte. Koner med røde Kaaber, som de havde trukket op
								over Hovedet, rede forbi paa deres Æsler; det spæde Barn diede ved
								Brystet, eller et noget større Barn sov i Kurven ved deres Fødder.
								En heel Familie reed paa een Hest; Konen sad bag ved Manden, lagde
								sin Arm og sit Hoved paa hans Skulder og syntes at sove; Manden
								havde foran sig deres lille Dreng, der sad og legede med Pidsken:
								det var en Gruppe, som Pignelli har givet os
								den i sine deilige Scener af Folkelivet.Luften var graa, det regnede lidt; vi kunde hverken see Vesuv eller Capri.
								Kornet stod saftigt grønt paa Marken under de høie Frugttræer og
								Poplerne, som Vinen slyngede sig op ad.»Seer De?« sagde Signora, »vor Campagne er et heelt Taffel med Brød,
								Viin og Frugt; og snart skal De see vor lystige By og det svulmende
								Hav!«Mod Aften naaede vi dertil. Den prægtige Toledogade laae for os, ja
								det var en Corso!* Oplyste Boutikker, Borde
								udenfor, betyngede med Oranger og Figen, som Lamper og brogede
								Lygter beskinnede. En Strøm med Stjerner syntes den hele Gade med
								sine utallige Lys, i den frie Luft. Paa begge Sider høie Huse med
								Altaner foran hvert Vindue, ofte rundt om Hjørnet med; Damer og
								Herrer stode derude, som det endnu var lystigt Carneval. Den ene
								Vogn krydsede forbi den anden; nu snublede Hestene paa de glatte
								Lavafliser, hvormed Gaden var brolagt; nu kom smaae Cabrioletter paa
								to Hjul; fem til sex Mennesker sad i den lille Vogn, lasede Drenge
								bag paa, og nede under, i det gyngende Næt, laae en halvnøgen
								Lazaron nok saa godt, een eneste Hest trak den hele Mængde, og dog
								gik det i Gallop. Ved * Hovedgaden, som i Rom og Milano kaldes Corso, i Palermo:
										Cassaro, hedder i Neapel:
									Toledo. et Hjørnehuus var antændt en Ild;
								to halvnøgne Karle, kun i Svømmebuxer og med en Vest knappet i dens
								eneste Knap hen over Brystet, laae der og spillede Kort; Lirekasser
								og Positiver spillede, Fruentimmer sang der til, Alle skreeg, Alle
								løb imellem hinanden: Militaire, Græker, Tyrker og Inglesi. Jeg følte mig henflyttet i en
								ganske anden Verden; et sydligere Liv end det, jeg havde kjendt,
								aandede mig imøde. Signora klappede i Hænderne for sit lystige
								Neapel; Rom var en Grav mod hendes leende
								By.Vi dreiede om til Largo del Castello*: samme
								Støien, samme Vrimmel mødte os. Rundtom oplyste Theatre med brogede
								Malerier udenfor, der viiste Hovedscenen i Stykket, man spillede. -
								Høit fra et Stillads støiede en Bajaz-Familie: Konen raabte op,
								Manden blæste i Trompet, og den mindste Søn pryglede dem begge to
								med en mægtig Ridepidsk, mens en lille Hest stod paa Bagbenene
								nedenfor og læste af en opslagen Bog. - En Mand stod og fægtede og
								sang midt imellem en Flok Matroser, der sad paa Huk; det var en
								Improvisator, sagde man. En gammel Karl læste høit af en Bog; Orlando Furioso, sagde man mig. Hans
								Tilhørere applauderede, just som vi kjørte forbi.»Monte Vesuvio!« hørte jeg Signora raabe, og
								nu saae jeg for Enden af Pladsen, hvor Fyrtaarnet staaer, Vesuv rage
								høit i Luften, og den ildrøde Lava som en Blodstrøm vælte sig ned af
								dets Side. Over Krateret stod en Sky, skinnende rød af den glødende
								Lava; men kun i et Nu saae jeg det Hele. Vognen rullede over Pladsen
								med os til Hotellet Casa tedesca. Tæt ved
								laae et lille Marionettheater; et mindre var opreist udenfor, hvor
								Polichinel gjorde lystige Spring, peeb, tvinede og holdt sin komiske
								Tale. Alt var Latter rundt om. Kun faae lagde Mærke til Munken, der
								stod paa det modsatte Hjørne og prædikede fra een af de
								fremspringende Stentrapper; en gammel, bredskuldret Karl, der saae
								ud som en Skipper, holdt Korset med Frelserens Billede. Munken saae
								med gnistrende Øine paa Marionetspillerens Trædukker, der vendte
								Folkets Opmærksomhed bort fra hans Tale.»Er dette Fastetid!« hørte jeg ham raabe. »Er dette Tiden, Himmelen
								viet, Tiden, vi skulle ydmyge i Kjødet, vandre i Sæk og i Aske!
								Carneval er det! Carneval al Tid, ved Nat og ved Dag, Aar ud og Aar
								ind, til I henfare i Helvedes Dyb! Der kunne I tvine, der kunne I
								grine, holde Dands og Festino i Helvedes
								evige Pøl og Pine!«* Een af de største Pladse i Neapel; den
								fører ned til Havnen.Hans Stemme hævede sig meer og meer; den bløde neapolitanske Dialekt
								klang i mit Øre som bølgende Vers, Ordene bøiede sig melodisk om
								hinanden. Men Alt som hans Stemme steeg, skreeg ogsaa Polichinel
								høiere og gjorde dobbelt saa lystige Spring, som Folket
								applauderede; da greb Munken i helligt Raserie Korset ud af Haanden
								paa Manden, som holdt det, styrtede frem dermed og viiste den
								Korsfæstede, i det han raabte: »See, det er den sande Polichinel!
								Ham skal I see! Ham skal I høre, derfor fik I Øine og Øre! Kyrie eleison!« Og slagen af det Hellige
								styrtede den hele Mængde paa Knæ og istemmede: »Kyrie eleison!« Selv Marionetspilleren lod sin Polichinel
								synke. Jeg stod ved vor Vogn, forunderlig grebet af den hele Scene.Federigo maatte skaffe til Signora en Vogn,
								at hun kunde komme hjem; hun rakte ham Haanden til Tak, men slog
								sine Arme om min Hals, jeg følte et brændende varmt Kys paa mine
								Læber og hørte hende sige: »velkommen til Napoli!« Fra Vognen, som rullede bort med hende, kastede hun
								endnu Kys med Fingrene. Vi stege op i Hotellet til Værelserne,
								Camerieren anviste os.II Smerte og Trøst. Nærmere Bekjendtskab med Signora.
								Professoren. Brevet. Misforstod jeg hende?Da Federigo var til Sengs, sad jeg endnu paa den aabne Altan ud til
								Pladsen med Vesuv foran mig; den
								forunderlige Verden, i hvilken jeg syntes at være hendrømt, tillod
								mig ikke at sove. Efterhaanden blev det mere og mere stille paa
								Gaden under mig, Lysene slukkedes; det var ogsaa efter Midnat - Mit
								Øie hvilede paa Bjerget, hvor Ildsøilen hævede sig fra Krateret op
								mod den blodrøde, brede Skymasse, der med denne syntes en mægtig
								Pinie af Ild og Flamme; Lavastrømmen var dens Rødder, med hvilke den
								omsluttede Bjerget. Min Sjæl var greben ved det store Skuespil,
								Gudsstemmen, som talte fra Vulkanen, som fra den stille, tause
								Nathimmel. Det var et Øieblik, som vi kunne have dem, hvor saa at
								sige Sjælen Ansigt til Ansigt skuer sin Gud: jeg begreb hans Almagt,
								Viisdom og Godhed, han, for hvem Lynet og Hvirvelvinden ere Tjenere,
								uden hvis Villie ingen Spurv falder til Jorden. Mit eget Liv stod
								klart for mig, jeg saae en saa forunderlig Ledelse og Styrelse i det
								Hele; selv hver Ulykke, hver Sorg var Overgangen til noget Bedre.
								Min Moders ulykkelige Død ved de løbske Heste syntes jo at afskjære
								mig al bedre Fremtid, i det jeg stod som et fattigt, hjælpeløst
								Barn; men var det maaskee ikke den egentlige og ædlere Grund, der
								siden drev Eccellenza til at sørge for min
								Opdragelse, da han var den uskyldige Aarsag i min Ulykke. Striden
								mellem Marijucce og Peppo, de frygtelige
								Øieblikke, jeg tilbragte i hans Huus, dreve mig ud i Verdens
								Strømmen; men uden at være kommen til gamle Domenica paa den øde Campagne, var maaskee aldrig Eccellenza blevet opmærksom paa mig. Jeg
								gjennemgik saaledes i Tankerne Scene for Scene af mit Liv, og fandt
								den høieste Viisdom og Godhed i den hele Kjæde. Kun da jeg kom til
								det sidste Leed, syntes Alt at slippe. Bekjendtskabet med Annunziata var som en Vaardag, der i et Nu
								havde aabnet hver Blomsterknop i min Sjæl; ved hende kunde jeg  have blevet Alt, hendes Kjærlighed
								vilde have fuldendt mit Livs Lyksalighed Bernardos Følelse var kun Sandselighed; leed han end
								øieblikkeligt ved at miste hende, hans Smerte vilde dog være kort,
								han vilde snart vide at trøste sig; men at Annunziata elskede ham, tilintetgjorde jo Alt for mig. Jeg
								begreb ikke her Almagtens Viisdom, følte kun Smerte over alle mine
								tilintetgjorte Drømme. En Zithar klang i det samme under Altanen;
								jeg saae en Mand med Kappen løst over Skuldrene gribe i Strengene,
								og Elskovstoner bævede fra dem. Lidt efter aabnede sig Gjenboens Dør
								ganske sagte, og Manden forsvandt bag ved den. - En lykkelig Elsker,
								der gik til Kys og Omfavnelse! -Jeg saae paa den stjerneklare Luft,
								det blanke sortblaae Hav, der skinnede rødt af Lavaen og
								Eruptionerne. - »Herlige Natur!« udbrød da mit Hjerte, »Du er min
								Elskerinde! Du trykker mig til dit Hjerte, aabner mig din Himmel, og
								hver din Luftning kysser mig paa Læbe og Pande! Dig vil jeg synge,
								din Skjønhed, din hellige Storhed! Gjentage vil jeg for Folket de
								dybe Melodier, Du synger for min Sjæl. Lad mit Hjerte bløde;
								Sommerfuglen, der spræller paa Naalen, glimrer jo skjønnest; Floden,
								i det den som Vandfald styrter fra Fjeldet og knuses i Skum, vorder
								herligere! det er Sangerens Lod Livet er jo dog kun en kort Drøm.
								Naar jeg i hiin Verden igjen møder Annunziata, vil hun ogsaa elske mig; alle rene Sjæle elske
								hinanden; Arm i Arm, flyver de salige Aanders Række mod Gud.«Saaledes drømte min Tanke, og Mod og Kraft til at optræde som
								Improvisator, ogsaa en mægtig Lyst dertil, opfyldte mig min hele
								Sjæl. Kun een Ting laae mig endnu tungt paa Hjertet: hvad vilde
								Eccellenza og Francesca sige om min Flugt fra Rom, min Optrædelse som Improvisator? De troede mig flittig og
								stille ved mine Bøger i Rom. - Denne Følelse
								lod mig ingen Ro, jeg maatte endnu i Nat skrive dem til. Med sønlig
								Tiltro fortalte jeg Alt, saaledes som det var skeet, hver enkelt
								Omstændighed, min Kjærlighed til Annunziata,
								og den eneste Trøst jeg fandt i Naturen og Kunsten; endte med den
								indstændige Bøn om et Svar, saa mildt som deres Hjerte kunde give
								mig det; før det kom skulde jeg ikke gjøre et Skridt, ikke træde
								offentligt frem. - Længer end en Maaned vilde de ikke lade mig
								vansmægte. - Mine Taarer faldt paa Brevet, idet jeg skrev det, men
								jeg følte en Lettelse derved, og da det var endt, sov jeg snart fast
								og roligt, som jeg længe ikke havde gjort det.Den følgende Dag ordnede Federigo og jeg vore
								Sager; han flyttede  ind i sit nye
								Logie i een af Sidegaderne, jeg blev i Casa
									tedesca, hvor jeg kunde see Vesuv og Havet, to
								Verdensundre, der vare mig fremmede. - Flittigt besøgte jeg museo borbonico, Theatrene og Promenaden, og
								var alt efter tre Dages Ophold ret vel orienteret i den fremmede By.Der kom til Federigo og mig en Indbydelse fra
								Professor Maretti og hans Frue Santa. Øieblikkeligen troede jeg, det var en
								Feiltagelse; jeg kjendte jo ingen af disse, og Indbydelsen syntes at
								gjælde mig, jeg skulde medbringe Federigo. Paa mine nøiere Spørgsmaal fik jeg
								at vide, at Maretti var meget lærd, var
								Antiquar, og at Signora Santa nyligt var
								kommet hjem fra et Besøg i Rom; jeg og Federigo havde nok gjort hendes Bekjendtskab paa Reisen.
								Altsaa vor neapolitanske Signora!Ud paa Aftenen gik jeg med Federigo derhen.
								Vi fandt et talrigt Selskab i den oplyste Sal, hvor det glatte
								Marmor-Gulv gav Reflex af Lysene, mens en mægtig Scaldine med et
								løst Jerngitter om udbredte en mild Varme.Signora eller, da vi jo veed hendes Navn, Santa kom os med aabne Arme imøde. Den lyseblaae Silkedragt
								klædte hende godt; havde hun været lidt mindre fyldig, kunde hun
								have gjaldt for meget smuk Hun presenterede os for sit Selskab, og
								bad os at være som hjemme.»I mit Huus komme kun Venner; De ville snart kjende den hele
								Forsamling.« Og nu nævnede hun en Mængde Navne og pegede paa
								Personerne. »Vi sladdre, vi dandse, høre lidt Sang, og Timerne
								flagre hen!« Hun anviiste os Plads. En ung Dame satte sig til
								Claveret og sang; det var netop den samme Arie, som Annunziata sang i Dido; men da lød den med
								anderledes Udtryk, greb Sjælen med mægtigere Kraft. Dog maatte jeg
								med de Andre tilklappe Sangerinden Bifald, og nu greb hun nogle
								Accorder og spillede en lystig Dands; tre til fire Herrer toge deres
								Damer og svævede over det blanke glatte Gulv. Jeg trak mig op til et
								Vindue, en lille spinkel Mand, med bevægelige Glas Øine, bukkede
								dybt for mig; jeg havde seet ham som en lille Kobolt idelig hoppe ud
								og ind af Døren. For at knytte en Samtale, begyndte jeg at tale om
								Vesuvs Eruptioner, hvor herligt Lavastrømmen tog sig ud. -»Det er intet min Ven,« svarede han, »intet mod den store Revolution
								79, som Plinius beskriver; da fløi Asken lige til Constantinopel. Vi
								have ogsaa i min Tid gaaet med Paraplyer i Neapel for Asken, men
								Neapel og Constantinopel, det er en Forskjæl. Den klassiske Tid  stod over os i Alt, en Tid man
								skulde have bedet: serus in coelum redeas!« Jeg talte om Carolinetheatret, og Manden gik tilbage til
								ThespisKærren, og gav mig en Afhandling om den tragiske og komiske
								Maske. Jeg kom til at berøre de kongelige Troppers Mønstring, og han
								var strax inde i de Gamles Maade at føre Krig paa, kommanderede den
								hele Phalanx. Det eneste Spørgsmaal han selv gav mig, var, om jeg
								studerede Kunsthistorie, gav mig af med Antiqviteter; jeg sagde, at
								det hele Verdens Liv, Alt, laae min Interesse nær, at jeg følte Kald
								til at være Digter, og Manden klappede i Haanden og declamerede om
								min Lyra: O decus Phoebi, et dapibus supremiGrata testudo Jovis!»Har han nu faaet fat paa Dem!« sagde Santa
								leende, der kom til, »saa er De nok midt inde i Sesostris's Tider!
								Men vor egen Tidsalder gjør Krav paa Dem, der sidde Damer over, De
								maa dandse med« »Men jeg dandser ikke, dandsede aldrig!« svarede
								jeg.»Men naar nu jeg, Husets Frue, bad Dem, kunde de dog ikke afslaae.«»Jo, for jeg vilde bære mig saa keitet ad, at vi maaskee begge faldt
								paa det glatte Gulv.« -»Et deiligt Syn!« udbrød hun og hoppede over til Federigo, og snart svævede de begge over Gulvet.»En munter Kone!« sagde Manden og tilføiede: »smuk, ret smuk
								Hr.Abbate!«»Meget smuk!« svarede jeg høfligt, og saa vare vi, Himlen maa vide
								det, inde i de etruriske Vaser. Han tilbød sig at være min Guide i
									Museo borbonico og udviklede mig nu,
								hvilke Mestre de havde været, som havde malet disse skjøre Skatte,
								paa hvilke hver Linie bidrager til Figurernes Skjønhed i Udtryk og
								Stilling; og det maatte males, medens Leret var vaadt, intet kunde
								slettes ud igjen, hver Streg, der engang var sat, maatte blive. -»Er De endnu inde i den Historie?« spurgte Santa, i det hun atter kom til. »Fortsættelsen følger!« raabte
								hun leende, trak mig bort fra den Lærde og hviskede halvt høit: »Lad
								Dem dog ikke genere af min  Mand! -
								Munter skal De være,,Lystigheden skal De tage Deel i! jeg vil
								helbrede Dem! fortælle skal De mig, hvad De har seet, hørt og nydt!«Jeg fortalte, hvor godt jeg syntes om Neapel, fortalte, hvad der laae
								mig nærmest, en lille Vandring, jeg denne Eftermiddag havde gjort
								gjennem Posilipo-Grotten, udenfor hvilken jeg i den tætte Viinskov
								havde fundet Resterne af en lille Kirke, forvandlet til Bolig for en
								Familie; de venlige Børn og den smukke Kone, som skjænkede mig
								Vinen, havde ret bidraget til at gjøre det endnu mere romantisk.»De har altsaa gjort Bekjendtskaber?« sagde hun leende og hævede
								Pegefingeren. »Naa, det er jo ikke at blive forlegen over, i Deres
								Alder lader Hjertet sig ikke nøie med en Fasteprædiken!«Det var omtrent hvad denne Aften lærte mig om Signora Santa og hendes Ægtemand. Der laae i hendes
								Maade at udtrykke sig paa en Lethed, en Naturlighed,
								Neapolitanerinden egen, en Hjertelighed, der forunderligt drog mig
								til hende. Manden var lærd, og det var jo ingen Feil; i Musæet kunde
								han være mig den bedste Ledsager. Han var det ogsaa, og Santa, som jeg oftere aflagde Visit, blev
								mig ved hvert mere underholdende; den Opmærksomhed hun viiste mig,
								smigrede mig, og hendes Deeltagelse aabnede mit Hjerte og mine
								Læber. Jeg kjendte saa lidt til Verden, var i Meget et Barn endnu,
								greb derfor den første Haand, som venligt raktes mig, og gav for
								Haandtrykket min hele Fortrolighed.En dag berørte Santa mit Livs vigtigste
								Moment, Adskillelsen fra Annunziata, og jeg
								fandt en Trøst, en Lettelse i at udtale mig for den Deeltagende. At
								hun vidste at udpege store Skyggesider hos Bernardo efter den Skildring, jeg gjorde af ham, var mig
								et Slags Husvalelse; men at hun ogsaa kunde finde Mangler hos Annunziata, vilde jeg ikke tilgive.»Hun er for lille for Scenen!« sagde hun, »altfor zart skabt, det maa
								De dog indrømme mig? Noget Legeme maa der til, saalænge vi ere i
								denne Verden. Jeg veed nok, hvorledes ogsaa her i Napoli alle unge Herrer vare berusede af hendes Skjønhed.
								Stemmen var det, den mageløse, deilige Stemme, der rev dem hen i den
								Aands Verden, i hvilken hendes fine Skikkelse hører hjemme. Var jeg
								Mandfolk, jeg kunde aldrig blive forelsket i slig en Skabning, jeg
								maatte jo frygte, hun gik itu ved den første Omfavnelse.«Hun fik mig til at smile, og det var maaskee ogsaa Hensigten dermed,
									 tænkte jeg. Annunziatas Talent, Forstand og ubesmittede Hjerte lod hun
								vederfares Ret.I de sidste Aftener havde jeg, grebet af den nye Naturs Skjønhed om
								mig og min egen exalterede Tilstand, skrevet nogle smaae Digte: Tasso i Fængsel, Tiggermunken, og endnu et
								lille lyrisk, sygeligt Udbrud, der saa ganske udaandede min
								ulykkelige Kjærlighed, den knuste Billedverden, der svømmede i min
								Sjæl. Jeg begyndte at læse dem for Santa;
								men midt i det første overvældede mig saa ganske min Følelse, den
								jeg havde udtalt, at jeg brast i Graad; da trykkede hun mig i
								Haanden og græd med, ved disse Taarer havde hun bundet mig for evig!
								- Hendes Huus var mig et Hjem; jeg ordentligt længtes efter de
								Timer, jeg kunde igjen tale med hende; hendes Lune, de komiske
								Indfald, hun saa ofte kom med, fik mig tidt til at lee, skjøndt jeg
								maatte føle, hvor ganske anderledes Annunziatas Vid og Munterhed bevægede sig ædlere, renere; men
								da ingen Annunziata levede for mig, var jeg
									Santa taknemmelig og hengiven.»Har De nylig,« spurgte hun mig en Dag, »seet den smukke Kone ved Posilipo, det romantiske Huus, der er halv
								en Kirke ?«»Kun eengang siden!« svarede jeg.»Hun var meget kjærlig?« spurgte Santa!
								»Børnene vare da ude som Guider og Manden paa Søen ? Vogt Dem vel,
								Signore, paa den Side af Napoli ligger
								Underverdenen!« -Jeg forsikkrede hende oprigtigt, at intet uden den
								romantiske Egn drog mig gjennem Posilipgrotten.»Kjære Ven,« sagde hun fortrolig, »jeg kjender de Ting bedre! Deres
								Hjerte blev opfyldt af Kjærlighed, den første stærke Kjærlighed, for
								hende, som jeg ikke vil kalde uværdig, men som dog behandlede Dem
								mindre oprigtigt! - siig mig ikke et Ord derimod - hun opfyldte
								Deres Sjæl, og De har maattet løsrive dette Billede, opgive hende,
								som De har forsikkret mig, men derved er der blevet en Tomhed i
								Deres Sjæl, som trænger til at udfyldes. Før levede De kun i Deres
								Boger og Drømme, Sangerinden har ført Dem ned til Menneskeverdenen,
								De er blevet Kjød og Blod med os Andre, og dette fordrer sin Ret. Og
								hvorfor skulde det ikke? -Jeg bedømmer aldrig et ungt Menneske
								strængt; desuden, Mænd kunne handle, som de ville!« -Jeg modsagde hende i dette sidste, men kun om det Øde, der var blevet
								i min Sjæl efter tabet af Annunziata følte
								jeg hun havde Ret, men hvad kunde vel udfylde det tabte Billede?»De er ikke et Menneske som Andre! en poetisk Figur er De, og seer
								De, selv den ideale Annunziata vil have en
								Mand; derfor kunde hun foretrække Bernardo,
								der staaer saa dybt under Dem!« - »Men,« vedblev hun, »De faaer mig
								til at tale saaledes, som jeg som Dame neppe kunde; Deres
								forunderlige Uskyldighed, og ringe Kjendskab til Verden, faae Andre
								til at blive ligesaa naiv i Tale, som De er i Tanke!« og nu loe hun
								høit og klappede mig paa Kinden!En Aften sad jeg med Federigo, og han blev
								lystig og fortrolig, fortalte mig om lykkelige Dage i Rom, hvorledes hans Hjerte ogsaa havde
								banket; Marijucce spillede med i EventyretI Maretti's og Santas
								Huus kom flere unge Mennesker; de dandsede godt, talte fortræffeligt
								for sig, kjærlige Blikke fik de af Damerne, Agtelse af Mændene; kun
								kort Tid havde jeg kjendt dem, og de betroede mig
								Hjerte-Anliggender, som jeg hos Bernardo
								forskrækkedes over, og som kun min indgroede Kjærlighed til ham lod
								mig gjerne oversee! -ja, de vare alle forskjellige fra mig. - Skulde
								virkelig Santa have Ret, skulde jeg være kun
								en poetisk Figur i denne Verden! At Annunziata elskede Bernardo, var jo
								Beviis noksom derpaa; mit aandelige Jeg var hende maaskee kjært, men
								jeg selv kunde ikke vinde hende.-En Maaned havde jeg alt været i Neapel og
								endnu intet hørt om hende eller Bernardo; da
								bragte Posten mig et Brev, med bankende Hjerte greb jeg det, saae
								paa Segl og Udskrift, hvem det kunde være fra, hvad det vilde
								bringe,jeg kjendte det borghesiske Vaaben og den gamle Eccellenzas
								Skrift! - jeg vovede neppe at aabne det. »Evige Guds Moder,« bad
								jeg, »vær naadig imod mig! Din Villie skee i Alt til det Bedste!«
								Jeg aabnede Brevet, og læste:Signore!»Medens jeg troede, at De benyttede den Leilighed jeg havde aabnet
								Dem til at lære noget og blive et nyttigt Led af Samfundet, gaaer De
								ganske andre Veie, forskjellige fra min Hensigt med Dem. - Som den
								uskyldige Aarsag til Deres Moders Død, har jeg gjort mit for Dem; vi
								ere qvit! - Træd De op som Improvisator, som Digter, hvad og
								hvorledes De vil, men giv mig, som det eneste Beviis paa den, Deres
								noksom omtalte Taknemlighed, aldrig at knytte mit Navn, min Omhu for
								Dem til Deres Offentlighed; den meget store
								Tjeneste, De skulde have gjort mig, at lære noget, vilde De ikke,
								den meget lille,  at nævne mig som Velgjører, er mig saa
								meget imod, at De ikke vil kunne forvolde mig større Ærgrelse!« -Blodet knugede sig om mit Hjerte, mine Hænder sank mat ned i Skjødet,
								men græde kunde jeg ikke; det vilde have lettet min Sjæl! »Jesus
								Maria!« stammede jeg, mit Hoved sank ned mod Bordet; bedøvet, uden
								Tanke, uden Smerte selv, laae jeg i uforandret Stilling. Jeg havde
								ikke Ord at bede til Gud og de Hellige, ogsaa de, som Verden, syntes
								at have forskudt mig. - Da kom Federigo.»Er du syg Antonio?« spurgte han, og trykkede
								min Haand. »Man maa ikke saaledes mure sig inde, med sin Sorg! hvem
								veed, hvor lykkelig du var blevet med Annunziata?-Hvad der er det bedste for os, skeer alle Tider,
								det har jeg selv meer end eengang lært, om ikke paa den behageligste
								Vei!« -Taus rakte jeg ham Brevet, han læste det; imidlertid fik mine Taarer
								frit Løb, men jeg skammede mig for at lade ham see min Graad og
								vendte mig bort, men han trykkede mig i sine Arme, og sagde: »græd
								kun! græd Smerten ud, saa bliver det bedre!« - Da jeg var noget
								roligere, spurgte han mig, om jeg havde taget nogen Bestemmelse. Da
								gik en Tanke gjennem min Sjæl, jeg forsonede derved Madonna, til
								hvis Tjeneste jeg alt som Barn havde, været viet, der fandt jeg
								Beskjærmelse og min Fremtid afgjort »Det er bedst, jeg bliver Munk!«
								sagde jeg, »dertil har min Skjæbne modnet mig, for mig er der ikke
								mere i denne Verden, jeg er jo ogsaa en poetisk Figur, intet
								Menneske, som I andre! ja, i Kirkens Skjød er ene Fred og Hjem for
								mig!«»Vær dog fornuftig Antonio!« sagde Federigo, »lad Eccellenza, lad Verden see,
								at der er Kraft hos dig, lad Livets Modgang løfte og ikke styrte
								dig! - Men jeg tænker og haaber, at det kun er i Aften, at du vil
								være Munk, i Morgen, naar Solen skinner dig klart ind i Hjertet, vil
								Du ikke være det! - Du er jo Improvisator, Digter, har Aand og
								Kundskaber, Alt kan blive herligt, fortræffeligt. Imorgen tage vi en
								Cabriolet, jage ud til Herculanum og Pompeji, bestige Vesuv, der have vi endnu ikke været, adspredes skal du, sættes
								i Humeur, og naar de mørke Griller er fordeelte, saa tale vi
								fornuftigt om Fremtiden. Nu gaaer du med paa Toledo, vi muntre os!
								Livet løber i Gallop, og alle have vi, som Sneglen, vor Byrde paa
								Ryggen, af Bly eller Legetøi, ligemeget, naar Tyngden er den samme!«
								Hans Omhu for mig rørte  mig, jeg
								skuede dog en Ven endnu. Stiltiende greb jeg min Hat og fulgte ham.
								Paa Pladsen udenfor klang Musiken lystigt fra de smaa
								Fjællebods-Theatre, vi standsede foran eet, mellem den store Klynge
								Mennesker; hele Kunstner-Familien stod som sædvanligt paa
								Stilladset, Mand og Kone udpyntede i brogede Klæder, hæse af at
								skrige; en lille bleg Dreng, med et sørgmodigt Ansigt, stod i sin
								hvide Pierrotdragt og spillede Violin, medens to smaa Søstre
								hvirvlede om i en lystig Dands. Det Hele forekom mig saa tragisk. De
								ulykkelige Væsner! tænkte jeg, uvis, som deres, laae jo ogsaa min
								Skjæbne! jeg knugede mig fast til Federigo,
								og kunde ikke dæmpe det Suk, som steeg fra mit Bryst.»Vær dog rolig og fornuftig! nu spadsere vi lidt, lade Vinden blege
								de røde Øine, og saa besøge vi Signora Maretti! hun skal lee dig munter, eller græde med dig, til du
								er træt deraf, hun kan bedre dermed, end jeg!« Saa vandrede vi op og
								ned af den store Gade og tilsidst til Marettis Huus.»Endelig kommer De dog en Aften udenfor Regelen!« udbrød Santa venligt, da vi traadte ind.»Signor Antonio er i sin elegiske Stemning,
								den maa blandes med Humor, og hvor kunde jeg altsaa bedre føre ham
								hen, end til Dem! Irnorgen kjøre vi til Herculanum og Pompeji, bestige Vesuv! kunde vi nu være heldige med
								Eruptioner!« »Carpe diem!« udbrød Maretti, »jeg kunde have Lyst at gjøre Touren med! dog
								ikke at bestige Vesuv, men at see, hvorledes
								det gaaer med Opgravningen i Pompeji Jeg har
								just faaet derfra nogle Glaszirater af forskjellige Farver, disse
								har jeg ordnet efter Overgangene og skrevet et opusculum derover. De maae see disse Skatte,« sagde han
								til Federigo, »give
								mig nogle smaa Vink med Hensyn til Farverne! og De,« udbrød han nu
								og klappede mig paa Skulderen, »De skal begynde at være lystig! vi
								faae os siden et Glas Falerner og synge med Horats:»Ornatus viridi tempora pampino,Liber vota bonos ducit ad exitus!« Jeg var ene med Santa.»Har De skrevet noget Nyt?« spurgte hun. »De seer ret ud til at have
								digtet et af de smukke Stykker, der saa forunderligt tale til
								Hjertet. Jeg har flere Gange tænkt paa Dem og Deres Tasso, og følt mig  ganske veemodig ved Erindring, skjøndt De
								nok veed, at jeg ikke hører til de grædende Søstre! Vær nu i godt
								Humeur! see paa mig! siig mig noget smukt! - De veed Intet? Siig da
								noget om min nye Kjole! seer De, hvorledes den sidder? En Digter maa
								have Sands for Alt! -Jeg er slank som en Pinie! ordentlig mager!
								Ikke sandt?«»Det seer man strax!« svarede jeg.»Smigrer!« udbrød hun. »Er jeg ikke som sædvanligt? Kjolen hænger
								ganske løs om mig! Er det nu noget at blive rød over? De er ogsaa et
								Mandfolk! Vi maae have Dem i Fruentimmer Selskab, faae Dem opdraget
								lidt! Det kunne vi især med! - Nu sidde de to, min Mand og Federigo, op til Ørene i den velsignede
								Oldtid, lad os leve for Nutiden, det har man mere Fornøielse af
								Smage skal De vor ypperlige Falerner-Viin, og det nu, siden kan De
								gjøre det om igjen med de to andre!«Jeg afslog det og søgte at knytte en almindelig Samtale om Dagens
								Begivenheder, men jeg følte kun altforvel, hvor adspredt jeg var.
								»Jeg er Dem kun til Plage!« sagde jeg, reiste mig op og vilde tage
								min Hat; »tilgiv mig Signora, jeg er ikke vel og det er det, som
								gjør mig uselskabelig.«»De maa ikke forlade mig!« sagde hun og trak mig tilbage paa Stolen,
								saae mig deeltagende og fuld af Bedrøvelse ind i Øiet, »hvad er der
								skeet? Hav Fortrolighed til mig! jeg mener Dem det saa ærligt og
								godt! Lad ikke min Overgivenhed have saaret Dem! Det er nu min
								Natur! siig mig, hvad der er skeet! Har De faaet Breve! Er Bernardo død?«»Nei! Gud være lovet!« svarede jeg, »det er andre Ting! ganske
								andre!« -jeg vilde ikke tale om Eccellenzas Brev, og dog sagde jeg
								Alt i min Smerte og tillidsfulde Aabenhjertighed, og med Taarer i
								Øinene bad hun mig da, ikke at være bedrøvet. - »Jeg er stødt ud i
								Verden,« sagde jeg, »forladt af Alle, Ingen, slet Ingen elsker mig
								mere!« -»Jo, Antonio!« udbrød hun! og jeg følte
								hendes Haand glide over min Pande, og brændende Læber trykte et Kys
								paa den. »De er elsket! De er smuk, De er god! jeg elsker Dem,
								elsker Dem, Antonio!« og fuld af Lidenskab
								slyngede hun sine Arme om mig! hendes Kind hvilte mod min. Mit Blod
								blev som Flamme, en Zittren gik gjennem mit hele Legeme, det var som
								mit Aandedrag standsede, aldrig havde jeg følt noget lignende; da
								raslede det ved Døren, den aabnedes, og Federigo og Manden traadte ind.»Deres Ven har Feber!« sagde hun i sin sædvanlige lette Tone, »han
								var nærved at forskrække mig, bleg og rød i et Nu, jeg troede han
								vilde besvime i mine Arme, men nu er det bedre! ikke sandt Antonio?« og nu som om intet var skeet,
								intet sagt, spøgte hun over mig. Jeg hørte mit eget Hjerte banke, og
								en Følelse af Skam og Uvillie opstod i min Sjæl jeg vendte mig fra
								hende, Syndens deilige Datter.»Qvæ sit hiems Veliæ, quod coelum, Vala
								Salerni!« sagde Maretti, »hvorledes
								staaer det til med Hjerte og Hoved Signore? Hvad har han nu gjort
									»ferus cupido«, som altid hvæsser de
								blodige Pile paa den gloende Slibesteen?«Falerner-Vinen satte Perler i Glasset, Santa
								klinkede med mig, og sagde med et forunderligt Blik: »paa bedre
								Tider!«»Paa bedre Tider!« gjentog Federigo, »ja de
								komme! man maa aldrig forsage!«Maretti stødte ogsaa Glasset mod vort, i det
								han nikkede: »paa bedre Tider!« Santa loe
								høit og klappede mig paa Kinden.III Vandring i Herculanum og Pompeji. Aftenen paaVesuv.Næste Morgen kom Federigo at afhente mig. Maretti steeg i Vognen med, friske
								Luftninger viftede fra Søen, og vi rullede omkring Bugten fra Neapel til Herculanum.»Hvor Røgen hvirvler fra Vesuv!« sagde Federigo og pegede paa Bjerget. »Vi faae det herligt i Aften!«»Det hvirvlede anderledes,« sagde Maretti,
								»det gik som Skyernes Skygge hen over den hele Egn Anno 79 post Christum, da Byerne, vi nu ville
								gjæste, svandt under Lava og Aske!«Strax hvor Neapels Forstad slipper, begynde Byerne Sanct Giovanni, Portici og Recina,
								der saaledes grændse til hinanden, at de kunne betragtes som een By.
								Vi vare ved Maalet, før jeg tænkte det! foran et Huus i Recina gjorde vi Holdt. Under Gaden her,
								under den hele By, ligger Herculanum skjult.
								Lava og Aske dækkede i nogle Timer den hele Stad, man glemte dens
								Tilværelse, og Byen Recina reiste sig
								ovenover.Vi traadte ind i det nærmeste Huus, i Gaarden var en stor, aaben
								Brønd, en Spiral-Trappe snoede sig ned igjennem den.»Seer De Signori,« sagde Maretti, »det var
									post Christum 1720 , at Prindsen af Elboeuf lod denne Brønd grave. Strax da man
								kom nogle Fod ned, fandtes Statuer, saa blev Gravningen forbudt og,
									mirabile dictu, i 30 Aar rørte sig ikke
								en Haand, før Carl af Spanien kom hertil, lod Brønden grave dybere
								og nu stødte man paa en mægtig Steentrappe, som vi her kunne see!«Dagen skinnede ned paa en lille Deel af den, det var Bænkene paa Herculanums store Theater. Vor Ledsager
								tændte et Lys til os hver, og vi stege ned til Brøndens Dyb og stode
								nu paa Trinene, hvor Tilskuerne for sytten hundrede Aar siden havde,
								som eet Kjæmpelegem, leet, følt og jublet ved den fremstillede
								Livsbegivenhed.En lille lav Dør tæt ved førte os ind i en stor rummelig Gang; vi
								steg ned til Orchestret, saae der de forskjellige Rum for de enkelte
									 Musici, Paaklædnings-Værelserne
								og Scenen selv; Storheden af det Hele greb mig. Kun stykkeviis kunde
								det belyses for os, dog syntes det mig langt større end Sanct Carlo.
								Tomt, mørkt og øde laae Alt rundt om, en Verden larmede ovenover.
								Som vi tænke os, at en forsvunden Slægt kan, som Aander træde ind i
								vor Virken og Leven, syntes jeg her at være traadt ud af min
								Tidsalder og som et Spøgelse at vandre i den fjerne Old. Jeg længtes
								ordentligt efter Dagslyset og snart aandede vi igjen dets varme
								Luftninger.Vi dreiede til Høire i Recinas Gade, og en udgravet Plads laae foran
								os, men af en ringe Størrelse; den var Alt, hvad Solen skinnede paa
								af Herculanum, vi saae en enkelt Gade, Huse
								med smaa, snevre Værelser, rød- og blaamalede Vægge; lidet kun imod
								hvad der ventede os i Pompeji.Recina laae bag ved os, og nu saae vi rundt
								om en Slette, der syntes et beegsort, fraadende Hav, størknet til
								Jern-Slak, Bygninger havde alt reist sig her, smaa Viinhaver
								grønnedes, en Kirke stod halv nedsjunket i dette Dødens Land.»Denne Ødelæggelse har jeg selv seet!« sagde Maretti, »et Barn var jeg, i Alder imellem ladens og puer, om
								jeg saa maa sige! aldrig glemmer jeg hiin Dag. Denne sorte Slak, vi
								nu rulle over, var en glødende Ildstrøm, jeg saae, hvor den væltede
								fra Bjerget mod Tørre delGreco. Min Fader, beati
									sunt mortui! plukkede mig selv modne Druer her tætved, hvor
								nu kun den sorte, steenhaarde Skorpe ligger. Lysene skinnede blaa
								derinde i Kirken, og Murene herude røde af det stærke Ildskjær.
								Viinmarkerne skjultes, men Kirken stod som en svømmende Ark paa det
								glødende Ildhav!«Som Rankerne snoe sig med tunge Druer fra Træ til Træ og synes een
								eneste Guirlande, knytter sig om Neapels
								Bugt By til By;* den hele Vei, paa den nyligt omtalte ødelagte
								Strækning nær, syntes een Toledogade. De lette Cabrioletter,
								overlæssede med Mennesker, Ryttere til Hest og til Æsels krydsede
								hinanden, Caravaner af Reisende, Damer og Herrer, bidroge til
								Maleriets Liv.Altid havde jeg tænkt mig Pompeji nede i
								Jorden, ligesom Herculanum, men saaledes er
								det slet ikke. Oppe fra Bjerget har det skuet ud over Viinhaverne
								til det blaa Middelhav. Vi stege ved hvert Skridt, og stode nu foran
								en gjennembrudt Vold af sortgraa Aske, som enkelte * Hvor Torre del Greco ender, begynder strax en
									anden: Torre del Annunziata. grønne Hækker og Bomuldsplanter
								søgte at give et venligere Udseende. Vagthavende Soldater lode sig
								se, og vi traadte ind i Forstaden til Pompeji.»De har læst Brevene til Tacitus?« sagde Maretti. »De har læst den yngre Plinius, nu skal De see
								Commentarer til hans Værk, som Ingen have dem!«»Gravgaden« heed den lange Gade, hvor vi stod, her var Monument ved
								Monument, foran to saae man runde, smukke Divaner, med skjønne
								Udziringer; her havde i hiin Tid Pompeji Døttre og. Sønner hvilet
								sig paa deres Spadseretoure ud af Byen; fra Gravene skuede de ud
								over den blomstrende Natur og den levende Færdsel paa Landeveien og
								i Bugten. Nu saae vi en Række Huse paa begge Sider, alle med
								Boutikker; som Skeletter med tomme Øienhuler stirrede de paa mig;
								rundt om viste sig Spor af Jordskjælvet, der tidligere end den store
								Ødelæggelse rystede Byen. Flere Huse viste, at de stode under
								Bygning just da Ild og Aske begrov dem for Aarhundreder; ufuldførte
								Marmor-Carnisser laae paa Jorden og ved Siden Modeller til dem af
									terra cotta.Nu først vare vi ved Byens Mure; opad disse gik brede Trappetrin, som
								paa et Amphitheater; foran os strakte sig en lang, snever Gade,
								brolagt, som Neapel, med brede Lavafliser,
								Rester altsaa af en langt tidligere Eruption, end den, som for
								syttenhundrede Aar siden ødelagde Herculanum
								og Pompeji Dybe Hjulspor furede sig ned i
								Stenen, paa Husene læstes endnu Beboernes Navne, indhuggede der,
								medens de selv levede; enkelte Steder hang endnu Skildte, eet af
								disse tilkjendegav, at her i Huset forfærdigedes Mosaikarbeider.Alle Værelser vare smaa, Lysningen faldt ind gjennem Loftet eller af
								en Aabning over Døren; en fiirkantet Porticus om Gaardsrummet, der
								sædvanligviis kun var stort nok for det eneste lille Blomsterbed,
								eller Bassinet, hvorfra Springvandet steg; iøvrigt Gaard og Gulve
								smykked med skjønne Mosaikbilleder, hvor kunstige Former, Cirkler og
								Qvadrater overskare hinanden. Væggene broget malede med stærke
								hvide, blaa og røde Farver; Dandserinder, Genier, lette svævende
								Skikkelser, rundt om paa den glødende Grund. Alle uendeligt yndige i
								Colorit og Tegning og med en Friskhed, som vare de malede igaar. Federigo og Maretti vare i dyb Samtale om
								den forunderlige Composition af Farver, der holdt sig saa utroligt
								godt, ja før jeg vidste  det, vare
								de midt inde i Bayardis ti Foliobind.* De vare Begge, som tusinde
								Andre, de glemme det poetiske Virkelige, der ligger for dem, og
								kaste sig over Kritiken og Afhandlinger derover; Pompeji blev glemt
								for de lærde Grandskninger. Jeg var ikke saa indviet i disse udenad
								lærde Mysterier, Virkeligheden om mig var en poetisk Verden, hvori
								min Sjæl følte sig hjemme, Aarhundreder smeltede her sammen i Aar,
								aabenbarede sig i Øieblikke, hver Sorg blundede, og min Tanke vandt
								atter Ro og Begeistring.Vi stod foran Sallust's Huus.»Sallust!« sagde Maretti og løftede paa Hatten: »corpus sine
									animo! Sjælen er borte, men man hilser dog ærbødigt det
								døde Legeme!«Et stort Malerie med Diana og Actæon indtog Væggen foran. Arbeiderne
								udstødte et Frydeskrig og hævede frem for Lyset et prægtigt
								Marmorbord, hvidt, som Stenen i Carrara, to
								herlige Sphinxer som Fødder bare det; men hvad der endnu mere greb
								mig, var de gule Knokler jeg saae, og i Asken et Aftryk af et
								qvindeligt Bryst, saa uendeligt skjønt.Vi gik over forum tiljupiters Tempel, Solen
								skinnede paa de hvide Marmor Søiler, bag ved laae det rygende Vesuv,
								beegsorte Skyer væltede ud af Krateret, og hvid som Snee laae den
								tykke Damp over Lavastrømmen, der banede sig Vei ned ad Bjergsiden.Vi saae Theatrene og satte os paa de trappeformige Bænke. Scenen med
								sine Colonner, sit murede Bagtæppe med Udgangsporte, Alt stod, som
								havde man spillet igaar; men ingen Toner vilde mere lyde fra
								Orchestret, ingen Roscius tale til den
								jublende Mængde, Alt var dødt, kun Naturens store Scene foran os
								aandede Liv. De frodiggrønne Viinhaver, den befarne Vei ned til Salerno og i Baggrunden de mørkeblaa Bjerge
								med skarpe Conturer mod den varme Lufttone, var en Skueplads, paa
								hvilket Pompeji selv stod som et tragisk
								Chor, der sang om Døds-Englens Magt. Jeg saa ham jo selv, ham, hvis
								Vinger ere kulsort Aske og flydende Lava, dem han breder over Byer
								og Stæder.Først imod Aften vilde vi bestige Vesuv, da
								var den glødende Lava og Maanelyset af større Virkning. Fra Recina toge vi Æsler og rede op ad Bjerget.
								Veien gik mellem Viinhaver og eensomme Gaarde, men snart svandt
								Vegetationen ind i smaa forkuede Hækker og tørre sivagtige *
										Catalogo degli antichi Monumenti
										d'Ercolano. (1755). Stængler. Det blæste koldt og
								stærkt, ellers var Aftenen uendelig smuk. Solen syntes, i det den
								sank, en brændende Ild, Himlen straalede som Guld, Havet var et
								Indigo og Øerne blegblaa Skyer. Det var en Feeverden, jeg skuede.
								Rundt om Bugten blegnede Neapel meer og
								meer; langt borte laae Bjergene, bedækkede med Snee, der lyste
								herligt, som Alpernes Gletscher, mens til Høire, ganske nær ved os,
								den røde Lava glødede fra Vesuv.Nu kom vi til en Slette, dækket med den jernsorte Lava, uden Vei
								eller Sti. Vore Æsler prøvede forsigtigt med Foden, før de traadte
								fast; saaledes naaede vi kun langsomt en høiere Deel af Bjerget,
								der, som et Kap, ragede frem i dette døde, forstenede Hav. Gjennem
								en snever Huulvei, hvor kun sivagtige Stængler skød frem, nærmede vi
								os Eremittens Hytte. En Skare Soldater sad her om den antændte Ild
								og drak af Foglietten med lacrymae Christi
								De tjente den Fremmede til Eskorte mod Røverne fra Bjergene. Fakler
								bleve tændte, Vinden greb i Flammen, som vilde den slukke og
								henveire hver Funke. Ved det bevægelige usikkre Skjær reed vi nu i
								den mørke Aften henad den snevre Fjeldsti over løse Lavastykker, tæt
								ved de dybe Skrænter; endelig hævede sig foran os, som et Bjerg, den
								kulsorte Asketop, vi skulde opad, længer kunde vore Æsler ikke
								stige, de blev tilbage hos Drengene, der havde drevet dem. Føreren
								gik først med Faklen, vi andre bag efter, men i en skraa Linie, thi
								det gik steilt opad i den bløde Aske, hvor vi sank i til Knæene; bag
								ved hinanden kunde vi ikke gaae, thi store løse Stene og Lavablokke
								laae i Asken og rullede ned, naar vi traadte paa dem; ved hvert
								andet Skridt giede vi eet tilbage, hvert Øieblik faldt vi i den
								sorte Aske, det var som om vi havde en Blyvægt ved Fødderne. -
								»Courage!« raabte Føreren foran, »snart er vi deroppe,« men
								bestandigt syntes Bjergtoppen at staae med samme Høide foran os.
								Forventning og Lyst bevingede mig, en Time var forløben og vi naaede
								op, jeg var den første.En stor Flade med mægtige Lavastykker, kastede mellem hverandre,
								udbredte sig her for Øiet; midt paa stod endnu en Askehøi: det var
								Keglen med det dybe Krater; som en Ildfrugt hang Maanen lige over,
								saa høit var den steget, først nu kunde vi for Bjerget see den, men
								kun i et Nu; i det næste hvirvlede med Tankens Hurtighed en kulsort
								Røg ud af Krateret, det blev mørkt Nat rundt om, den dybe Torden
								rullede inde i Bjerget, det bævede under vore Fødder, vi maatte
								holde fast ved hinanden, for ei at falde, og nu lød et Skrald,  som hundrede Kanoner kun svagt
								kunne efterligne, Røgen skiltes ad og en Ildsøile stod sikkert en
								Miglie op i den blaa Luft; gloende Stene fløi som Blod-Rubiner i den
								hvide Ild, jeg saae dem som Raketter falde ned over os, men de sank
								i lige Linie i Krateret eller rullede glødende ned af Askehøien.
								»Evige Gud!« stammede mit Hjerte, og jeg vovede neppe at aande. -»Vesuv er i Søndags Humeur!« sagde Føreren! og vinkede os længere
								frem. Jeg troede, Vandringen havde Ende, men Føreren pegede frem
								over Sletten, hvor den hele Horizont var en skinnende Ild,
								kjæmpestore Skikkelser bevægede sig som sorte Skyggebilleder mod den
								stærke Ildgrund; det var Reisende, der stode mellem os og den
								nedadstrømmende Lava; vi var for at undgaae denne gaaet Bjerget om,
								og besteeg det fra den østlige, modsatte Side; i dets urolige
								Tilstand kunde vi ikke nærme os selve Krateret, men vel Stedet, hvor
								Lavastrømmene, som Kildevæld, strømmede ud af Bjerg-Siden; vi lode
								derfor Krateret blive paa venstre Haand, gik frem over Bjergsletten,
								og kravlede over de store Lavablokke; der var ei Vei eller Sti. Det
								blege Maanelys, det røde Fakkelskjær paa den ujevne Grund gjorde, at
								hver Skygge, hver Spalte syntes en Afgrund, da vi kun saae det dybe
								Mørke; atter lød den mægtige Torden under os, Alt blev Nat og en ny
								Eruption lyste for os. Kun langsomt, gribende for os med Hænderne,
								gik og klattrede vi mod Maalet, men snart følte vi, at Alt var
								varmt, hvad vi rørte ved, mellem Lavastykkerne dampede det hedt, som
								ved en Ovn. Nu laae en jevnere Slette foran os: en Lavastrøm, der
								kun var tvende Døgn gammel, dens øverste Skorpe var alt sort og fast
								af Luftens Indvirkning, men neppe en halv Alen tyk, under den stod
								Favne dyb den glødende Lava; fast som lisskorpen paa en Indsøe, laae
								her den størknede Hinde over et Ildhav. Der skulde vi over, paa den
								anden Side laae atter de ujevne Blokke, hvorpaa Fremmede stode og
								skuede ned over den nye Lavastrøm, man først der fik at see. - Een
								for een gik vi med Føreren foran, ud paa Skorpen, det varmede
								gjennem Saallerne! rundt om havde Heden sprængt store Revner i den,
								og vi saae under os den røde Ild; var Skorpen bristet, vare vi
								styrtede ned i et Ildhav. Prøvende satte vi Foden til og traadte dog
								fast, for hurtigt at komme et Skridt videre, thi det brændte os
								Fødderne, og som Jernet, der begynder at afkjøles og vorder sort,
								men ved Berøreisen øieblikkeligt faaer sit Ildskjær igjen, viste sig
								her samme Virkning: paa Sneen bliver sorte Spor, her ulmede røde.
								Ingen  af os talte et Ord, saa
								rædselsfuldt havde ikke Tanken forestillet sig det. En Engellænder
								vendte med sin Fører tilbage, han kom mig forbi paa den samme
								0-Skorpe, hvor Revnerne vare rundt om.»Ere her Engellændere imellem?« spurgte han! - »Italienere og en
								Dansk,« svarede jeg! »a Diavolo!« - det var
								alt, hvad der blev talt. Vi vare nu ved de store Blokke, paa hvilke
								flere Fremmede stode, jeg steg op og foran mig, ned af Bjergsiden,
								gled langsomt den friske Lavastrøm, det var som en rød glødende
								Ild-Dynd, som det smeltede Metal, der strømmer fra Ovnen; stor, bred
								og i en uhyre Strækning under os udbredte den sig; intet Ord, intet
								Billede kan give det i sin Storhed og Rædsel. Luftstrømmen selv
								syntes Ild og Svovl, en tyk Damp svævede hen over det, rød af det
								stærke Skjær, men rundt om var Nat, det tordnede i Dybet og over os
								steg Ildsøilen med gloende Stene; aldrig har jeg følt mig min Gud
								saa nær. Hans Almagt og Storhed fyldte min Sjæl! det var som Ilden
								rundt om udbrændte hver Sygelighed hos den, jeg følte Kraft og Mod,
								min udødelige Sjæl løftede sin Vinge: »Mægtige Gud, Din Apostel vil
								jeg være! i Verdens-Stormen vil jeg synge Dit Navn, Din Kraft og
								Herlighed, den lyde stærkere, end Munkens i hans eensomme Celle!
								Digter er jeg! forleen mig Kraft, bevar min Sjæl reen, som Din og
								Naturens Præst bør eie den!« Mine Hænder foldede jeg til Bøn, og
								mellem Ild og Skyer knælede min Tanke for ham, hvis Under og Storhed
								talte til min Sjæl.Vi traadte ned, og neppe mere end nogle Skridt fra Stedet, hvor vi
								stode, saae vi Lavastykket, med Bragen synke gjennem den brudte
								Skorpe, og en Sky af Gnister hvirvle høit i Veiret, men jeg bævede
								ikke, jeg følte min Gud var mig nær, det var et Livs Øieblik for
								mig, hvori Sjælen skuede ind i sin Udødeligheds Lykke, hvor der ei
								er Frygt, eller Smerte, thi den kjender sig og sin Gud. Rundt om os
								spruddede Gnister fra smaa Kratere, og fra det større fulgte hvert
								Minut nye Eruptioner; det susede i Luften, som naar Fuglenes Skare
								med eet flyver op fra en Skov. Federigo var
								henrykt som jeg, og Nedfarten af Bjergsiden i den bløde Aske svarede
								til vort bevægede Gemyt; vi fløi, det var et Fald gjennem Luften, vi
								gled, løb, sank; Asken laae blød, som nyfalden Snee paa Bjergene;
								kun ti Minuter brugte vi ned, hvad vi havde brugt en Time til opad.
								Vinden havde lagt sig, vore Æsler ventede os dernede, og i
								Eremithytten sad vor Lærde, som ikke vilde gjøre den trættende
								Vandring opad Jeg følte mig som oplivet paa ny, mit Blik vendte sig
								ideligt tilbage; Lavaen laae som 
								kolossale, nedfaldne Stjerner, Maanen lyste som Dag, vi kjørte langs
								Havbugten, saae Maanens og Lavaens Reflexer i to lange Straaler, en
								rød og blaa, bæve hen over Vandspeilet. Jeg følte en Kraft i min
								Sjæl, en Klarhed i mine Begreber, ja, tør jeg sammenligne et Mindre
								med et Større, da har jeg det Beslægtede med Boccacio at Indtrykket af eet Sted, dets øieblikkelige
								Indskydelse, var afgjørende for Aandens hele Virken: Virgils Grav saae hans Taarer, Verden hans
								Digterværd, mig havde Vulkanens Storhed og Rædsel afrystet Mismod og
								Tvivl, derfor staaer denne Dags og Aftens Beskuen saa levende i min
								Sjæl, derfor har jeg dvælet ved dens Skildren, givet hvad den
								afprægede i mit Bryst, og som jeg siden maatte udtale.Vor Lærde indbød os at følge sig hjem; øieblikkelig havde jeg en
								Forlegenheds Følelse, en sælsom Angest ved, efter det sidste Optrin
								mellem Santa og mig, at see hende igjen, men
								den større, vigtigere Beslutning i min Sjæl tilintetgjorde snart
								denne mindre. Hun tog mig venligt i Haanden, skjænkede i vore Glas,
								var naturlig og munter, saa jeg tilsidst bebreidede mig selv min
								strænge Dom over hende; hos mig, følte jeg, laae den besmittede
								Tanke; hendes Medfølelse og Deeltagelse, der synlig stærkt havde
								udtalt sig, havde jeg betragtet som sandselig Lidenskab, ved
								Venlighed og Spøg, som min Stemning nu gjorde naturlig hos mig,
								søgte jeg at gjøre min sælsomme Opførsel, Dagen forud, god igjen,
								hun syntes at forstaae mig og i hendes Blik læste jeg Søsterens
								inderlige Deeltagelse og Kjærlighed.De havde endnu aldrig hørt mig improvisere, de fik mig dertil, jeg
								besang vor Vandring til Vesuv, og Klap og Begeistring hilsede mig.
								Hvad Annunziatas tause Blik havde sagt,
								strømmede i Veltalenhed fra Santas Læber, og
								hun blev dobbelt smuk ved sin Tale, Øiet brændte med Tankeblik ind i
								min Sjæl.IV Et uventet Møde. Min Optrædelse paa San Carlo.Det var afgjort, jeg vilde optræde som Improvisator. Dag for Dag
								følte jeg mere Mod dertil; i Marettis Huus og i enkelte Familier,
								hvis Bekjendtskab jeg der havde gjort, bidrog jeg ved mit Talent til
								Selskabets Underholdning, og høstede den største Lov og Opmuntring.
								Det var en Vederqvægelse for min syge Sjæl jeg følte en Lyksalighed
								derved, en Taknemlighed mod Forsynet, og ingen, der kunde læse min
								Tanke, vilde have kaldt den Ild Forfængelighed, som brændte i mit
								Øie, det var ubesmittet Glæde! jeg havde ordentligt en Slags Angest
								ved den Lov man tildeelte mig, jeg frygtede at være den uværdig,
								eller ikke altid at kunne bevare den; jeg følte dybt og vover at
								sige det, skjøndt det gjælder mig selv saa meget: Roes og Opmuntring
								er den bedste Skole for en ædel Sjæl, hvorimod Strænghed og ubillig
								Dadel enten forkuer den eller vækker Trods og Overmod; jeg har lært
								det af egen Erfaring. Maretti viste mig
								megen Opmærksomhed, gik med Hensyn til mig meget udenfor sin
								sædvanlige Interesse, førte mig til Personer, der kunde være mig til
								Gavn at kjende, paa den Bane, jeg havde valgt mig, Santa selv var uendelig mild og elskværdig
								mod mig, og dog var det, som noget holdt mig borte fra hende ; altid
								kom jeg med Federigo, eller naar jeg vidste,
								at Selskabet nu kunde være samlet, jeg frygtede for, at det sidste
								Optrin skulde fornyes igjen, dog dvælede mit Øie paa hende, naar hun
								ikke blev det vaer, og jeg maatte finde hende smuk. Det gik mig, som
								det ofte gaaer i Verden, man bliver drillet, det bliver fortalt, at
								man elsker En, man aldrig tænkte paa eller aldrig lagde stort Mærke
								til, men nu kommer Lysten til at see, hvad der kan være hos hende,
								hvorfor just hun skulde være blevet vort Valg. Man faaer
								Nysgjærrighed, denne bliver Interesse, og Interessen har man
								Exempler paa bliver Kjærlighed. Hos mig gik det kun til
								Opmærksomheden, en Slags sandselig Beskuen, jeg aldrig før havde
								kjendt, men just herved opstod en Hjertebanken, en Angest, der
								gjorde mig undseelig og holdt mig i Afstand fra hende.To Maaneder havde jeg alt været i Neapel, den
								første Søndag, som kom, var ansat til min Optræden paa det store
								Theater San Carlo; man gav Operaen Barberen i Sevilla, og efter denne vilde jeg
								paa opgivne Themaer improvisere; jeg kaldte mig Cenci, mit Familienavn havde jeg ikke Dristighed til at
								hæfte paa Affichen. En forunderlig Længsel efter den afgjørende Dag,
								der skulde grundfæste min Hæder, opfyldte min Sjæl, men ofte kom der
								ogsaa en Ængstelse, en Feber-Skræk i mit hele Blod Federigo trøstede mig, sagde, det kom af
								Luften, han og næsten Alle følte noget Lignende, det var af Vesuv, hvis Eruptioner tiltoge saa stærkt,
								Lavastrømmen var alt nedenfor Bjerget og tog Retning mod Torredel-Annunziata; vi kunde om Aftenen
								høre Detonationerne i Bjerget, Luften var opfyldt med Aske, der laae
								tætte Lag paa Træer og Blomster, Bjergets Top stod indhyllet i sorte
								tordensvangre Skyer, ved hver Eruption spillede de hvidblaa
								Lynstraaler i Zikzak ud fra den. Santa var
								ikke heller vel, »det er Feber,« sagde hun, og hendes Øie brændte,
								hun saae bleg ud og yttrede hæftig Bedrøvelse derover, da hun vilde
								og maatte i San Carlo, den Aften jeg
								optraadte; »ja!« sagde hun, »skal jeg endogsaa have tregange
								stærkere Feber Dagen efter, jeg bliver dog ikke borte, Livet bør man
								vove for sine Venner, selv om det ikke bliver paaskjønnet!« - Jeg
								tumlede mig snart paa Promenaden, i Caffeerne, i de forskjellige
								Theatre, andre Øieblikke drev mit bevægede Sind mig ind i Kirkerne
								for Madonnas Fod, jeg skriftede hver Syndens Tanke og bad om Mod og
								Kraft, til at følge den mægtige Drift i min Sjæl. - »Bella ragazza!« hvidskede Fristeren mig i
								Øret, og mine Kinder brændte, i det jeg løsrev mig; min Aand og mit
								Blod brødes om Herredømmet, jeg følte en Overgangs Periode i hele
								mit egentlige Jeg; Søndagaften ansaae jeg for Kulminationspunktet.
								»Vi maae engang paa det store Spillehuus!« havde Federigo flere Gange sagt: »En Digter maa kjende Alt!« vi
								havde ikke været der, og jeg følte et Slags Tilbageholdenhed for ene
								at gaae derhen. Bernardo havde dog nogen Ret
								i sin Yttring engang for mig, at min Opdragelse hos den gode Domenica og Jesuiterskolens Klostertugt
								havde gydt lidt Gjedemelk i mit Blod, Feighed havde han endogsaa
								fornærmende kaldt det! - Mere Bestemthed trængte jeg til; Verden
								maatte jeg mere leve med i, vilde jeg skildre den. Disse Tanker
								bevægede sig ret levende i min Sjæl, da jeg noget sildig ud paa
								Aftenen gik forbi Neapels bekjendte
								Spillehuus. »Jeg gaaer derop, just fordi jeg føler Mangel paa Mod
								dertil!« sagde jeg ved  mig selv;
								»jeg behøver jo ikke at spille! Federigo og
								mine andre Venner ville sige, det var fornuftigt gjort af mig!« Hvor
								svag man dog kan være! mit Hjerte bankede, som jeg begik en Synd,
								mens min Fornuft sagde, at der jo slet Intet var i det Hele.
								Sveitsere stode i Porten, Trappen var prægtigt oplyst, i Forsalen
								stode en Mængde Tjenere, som toge mod min Hat og Stok og aabnede
								Døren for mig, hvor jeg saae en Række af rigt oplyste Værelser. Der
								var stort Selskab, Herrer og Damer, jeg vilde ikke synes forlegen,
								gik rask frem i den første Sal, og ingen toge heller Notits af mig.
								Rundt om sad de ved store Spilleborde, Dynger af Colonati og
								Louisdorer laae foran. En gammelagtig Dame, sikkert engang meget
								smuk, sad med sminkede Kinder, rigtklædt og med et sælsomt Falkeblik
								paa Gulddyngen, den magre Haand knugede sig fast om Kortene. Nogle
								unge, meget smukke Piger stode i fortrolig Samtale med flere Herrer.
								Alle Syndens skjønne Døttre, selv den Gamle med Falkeblikket, havde
								engang vundet Hjerter, som hun nu kun vandt paa denne Farve. I et af
								de mindre Værelser stod et Bord med røde og grønne Ruder paa, jeg
								saae man satte en Colonati, eller flere, paa een af disse Farver,
								Kuglerne rullede og naar de laae paa den valgte Farve, var den
								dobbelte Indsats vundet, det gik som mit Pulseslag, Guld og Sølv
								spillede over Bordet; da greb ogsaa jeg i Lommen, kastede en
								Colonati paa Bordet, den faldt paa den røde Farve, Manden som stod
								foran, saae paa mig med et spørgende Blik, om den skulde blive
								liggende, jeg nikkede uvilkaarlig, Kuglen rullede og fordoblet var
								min Eiendom. Jeg blev ordentligt forlegen derover, den blev liggende
								og Kuglerne rullede atter og atter. Jeg havde Lykke i Spil, mit Blod
								kom i Bevægelse, det var jo kun mine Lykkepenge, jeg vovede; snart
								laae en Bunke af Sølv foran mig og Louisdorer spillede som Modvægt;
								jeg slugte et Glas Viin, thi min Gane brændte. Den hele Sølv og
								Guld-Masse voxte meer og meer, da jeg ikke deelte den. Kuglerne
								rullede atter, og koldblodig strøg Spilleren hele den glimrende Hob
								til sig; min smukke Guld-Drøm var forbi, men jeg var ogsaa vaagnet,
								spillede ikke mere, havde kun tabt den indsatte Colonati, det
								trøstede jeg mig med og gik ind i den næste Sal. Mellem de unge
								Damer, tiltrak een sig min Opmærksomhed, ved en forunderlig Lighed
								med Annunziata, kun var hun større og
								fyldigere; mit Blik hvilede uforandret paa hende, hun bemærkede det
								og traadte hen til mig, spurgte, om vi skulde gjøre Partie, og
								pegede paa et af de mindre Spilleborde, men  jeg undskyldte mig og gik tilbage i det
								forrige Værelse; hun fulgte mig med Øiet I det inderste Værelse
								spillede en Deel unge Herrer Billard; de havde lagt Kjortlen,
								skjøndt Damer spillede med, jeg huskede ikke paa, hvilken Frihed der
								var tilladt i dette Selskab. Foran Døren, men med Ryggen mod mig,
								stod en ung Mand af en smuk Figur; han stillede Queuen mod Ballen og
								gjorde et mesterligt Stød, hvorfor man tilklappede ham Bifald, selv
								Damen, der havde vakt min Opmærksomhed, nikkede venligt og syntes at
								sige noget morsomt; han vendte sig om og trykkede hende et Kys paa
								Kinden, hun slog ham spøgende over Skulderen, men mit Hjerte bævede,
								- han var jo Bernardo.Jeg havde ikke Mod til at træde nærmere, dog maatte jeg faae
								fuldkommen Vished. Jeg gik langs Væggen hen til en aaben Dør ind i
								en stor, halvdunkel Sal, for derfra, uden selv at sees, nøiere at
								betragte ham. I Salen var et Tusmørke, røde og hvide Glaslamper
								kastede en svag Lysning, en kunstig Have var anlagt herinde,
								Løvhytter opreiste, men med malede Blikblade, Trækar med Orangetræer
								smukt opstillede derimellem; udstoppede Papagøier med brogede Fjer
								vippede paa Grenene, medens et Positiv i dæmpede Toner spillede
								yndige, lette Melodier der gik til Hjertet. En mild Kjøling viftede
								gjennem de aabne Døre fra Arcaden. Et flygtigt Blik havde jeg kastet
								over det Hele, da Bernardo hoppede hen imod
								mig, jeg trak mig mekanisk ind i Løvhytten tæt ved, han saae derind,
								hvor jeg stod, nikkede leende, som om han havde seet en Bekjendt, og
								hoppede ind i den nærmeste Løvhytte, kastede sig der paa Divanen og
								nynnede halvt høit en Melodie. Tusinde Følelser bevægede mit Bryst,
								han her? Jeg ham saa nær? jeg følte en Zittren i mit hele Legeme, og
								maatte sætte mig. De duftende Blomster, den halvdæmpede Musik,
								Tusmørket, selv den elastiske bløde Divan, Alt bevirkede et Slags
								Drømmeverden, og kun i den kunde jeg troe at møde Bernardo. Som jeg sad, hoppede den unge Dame, jeg havde
								lagt Mærke til, ind af Døren, hun stod alt i Løvhytten, hvor jeg
								laae, der gik Ild og Skræk gjennem mit Blod; da sang Bernardo høit, hun kjendte Stemmen og var
								hos ham, jeg hørte et Kys, - det brændte mig i Sjælen. -Ham, den troløse letsindige Bernardo, havde
									Annunziata foretrukket for mig! allerede
								saa kort efter sin Kjærligheds Lykke kunde han glemme hende,
								vanhellige sine Læber paa et Skjønheds-Billed, formet af Dynd! Jeg
								styrtede ud af Værelset, ud af Huset, mit Hjerte  bankede af Vrede og Smerte, først mod
								Morgenstunden fik jeg Hvile.Det var Aftenen, som nu kom, jeg skulde træde frem, paa San Carlo Theatret; Tanken derom, Eventyret
								igaar satte min hele Sjæl i Bevægelse. Inderligere har mit Hjerte
								aldrig bedt til Madonna og de Hellige, jeg gik til Kirken, lod
								Præsten give mig det hellige Brød, Frelserens blodige Legeme, bad
								det styrke og rense mig, og jeg følte dets underfulde Kraft; kun een
								Tanke greb endnu forstyrrende ind i den Rolighed som var mig
								nødvendig, om Annunziata var her, om Bernardo var fulgt efter hende. Federigo bragte mig Vished, hun var her
								ikke, derimod havde Bernardo alt været her
								fire Dage, efter hvad Listerne over de Ankomne berettede. Santa, vidste jeg, havde Feber, men vilde
								dog i Theatret. Placaterne vare opslagne, Federigo fortalte Historier og Vesuv kastede Ild og Aske
								stærkere end sædvanligt, Alt var i Virksomhed.Operaen var begyndt, da Karethen om Aftenen hentede mig til Theatret
								Havde Pareen siddet ved min Side, med Saxen hævet mod min Livstraad,
								jeg troer jeg havde raabt: klip til! - Gud, led Alt til det Bedste!
								var min Bøn og Tanke.I Foyeen fandt jeg en Mængde af Scenens Kunstnere og nogle skjønne
								Aander, selv en Improvisator, Professoren i det franske Sprog, Santini;jeg var af Maretti gjort bekjendt med ham. Conversationen var let, de
								spøgte og loe; de Syngende i »Barberen« kom
								og gik, som var det fra en Selskabsdands, Scenen var deres vante
								Hjem.»Vi skal give Dem et Thema,« sagde Santini,
								»o, en haard Nød at knække! men det gaaer nok! jeg husker, hvorledes
								jeg bævede, da jeg første Gang skulde frem, men det gik, jeg havde
								mine Fif, smaa uskyldige Kunstgreb, som Fornuften byder! At kunne
								udenad visse smaa Stykker om Kjærlighed, om Oldtid, Italiens
								Skjønhed, Poesie og Kunst, som man veed at anbringe, desuden et Par
								staaende Digte, det maa man forstaae!«Jeg forsikkrede, at jeg aldeles ikke var forberedt paa Sligt.»Ja, det siger man!« sagde han leende, »men godt, godt! De er en
								fornuftig ung Mand, det gaaer Dem glimrende.«Stykket endte, jeg stod alene paa den tomme Scene. »Skafottet er
								reist!« sagde Regisseuren leende og gav Tegnet til Maskinmesteren.
								Teppet rullede op.Jeg saae kun en sort Afgrund, kunde kun skjelne de forreste Hoveder
									 ved Orchestret, og de første
								Loger i den fem Etages høie Bygning; en tyk, varm Luft bølgede mig
								imøde. Jeg følte en Fatning, der undrede mig selv; vel var min Sjæl
								i Bevægelse, men den var, som den maatte være, for bøielig og let at
								undfange hver Tanke, som Luften er klarest, naar i Vinteren en skarp
								Kulde gaaer gjennem den, saaledes følte jeg Spænding og Klarhed paa
								eengang. Alle mine aandelige Evner vare vakte, som de her skulde og
								maatte!Enhver kunde paa en Seddel opgive mig en Gjenstand, jeg skulde
								improvisere over, en Politi-Seeretair eftersaae den først, om intet
								lovstridigt blev opgivet, derpaa kunde jeg vælge; paa den første
								læstes: il cavalier servente, et Slags
								Forretning jeg aldrig ret havde tænkt overjeg vidste nok, Cicisbeo,
								som man ogsaa kalder denne, var Nutidens Ridder, der, nu han ikke
								længer kan træde i Skranke for sin Dame, er hendes tro Ledsager, som
								træder i Ægtemagens Sted. Jeg erindrede den bekjendte Sonet: Femina di costume di maniere*; men
								øieblikkelig vilde ingen Tanke opstaae hos mig; jeg aabnede med stor
								Forventning det andet Papir; der stod »Capri«, ogsaa det satte mig i Forlegenhed, jeg havde aldrig
								været paa Øen, kun seet dens smukke Bjergformation fra Neapel. Hvad
								jeg ikke kjendte, kunde jeg heller ikke besynge, saa maatte jeg
								heller holde mig til il cavalier servente
								Jeg aabnede den tredie Seddel: Neapels
								Katakomber stod der, heller ikke her havde jeg været, men ved
								Ordet Katakombe laae et Livs-Moment for mig, min Barndoms Vandring
								med Federigo  og vort Eventyr stod levende
								for min Sjæl jeg greb nogle Accorder, Versene kom afsig selv, jeg
								fortalte, hvad jeg havde følt og oplevet, kun at det var Neapels og ikke Roms Katakomber, jeg greb
								anden Gang Lykketraaden, et gjentaget stormende Bifald hilste mig,
								det strømmede mig som Champagne gjennem Blodet. Man opgav mig nu
									»Fata morgana«, heller ikke dette
								skjønne Luftsyn, som Neapel og Sicilien eier, havde jeg seet, men
								jeg kjendte godt den skjønne Fee, Phantasien, som byggede *
										Cicisbeatet skal være opstaaet i Genua hos Kjøbmændene; Forretninger
									holdt dem meget ude, vilde de da ikke indespærre Konen, maatte
									de betroe hende til en Ven, som kunde være hendes Ledsager,
									sædvanligt var denne da en Geistlig. Siden blev det til Mode,
									ingen kunde da undvære en saadan. Forholdet var ofte ædelt og
									reent og man har Exempler paa, at ved Ens Liigbaare er hans nøie
									og tro Opfyldelse af hans Pligt som Cicisbeo bleven rost. Fra
									Toiletbordet til Sovetiden er Cicisbeo om sin Dame, den største
									Opmærksomhed for hende, og derimod Ligegyldighed for andre, er
									hans Pligt. - Oven nævnte Sonet findes aftrykt i W. Müllers »Rom, Römer und Römerinnen« 2. Band og er
									oversat paa Dansk af Hillerup i
									Valkyrien (Januarhæftet 1833). i disse glimrende Slotte; min egen
								Drømmeverden kunde jeg skildre, i den svævede ogsaa hendes Hauger og
								Slotte; i mit Hjerte boede jo Livets skjønneste Fata morgana.Hurtigt overtænkte jeg mit Stof, en lille Fortælling dannede sig
								deraf, og nye Ideer fødtes ideligt under Sangen. -Jeg begyndte med
								en Skildring af den forladte Kirke ved Posilipo, uden just at sige
								dette Navn, det romantiske Hjem havde tiltalt mig og jeg gav et
								Billede af Kirken, der nu var blevet Fiskerens Huus; en lille Dreng
								laae i Sengen under Vinduet hvor Sanct Georgs Billede var brændt i
								Ruden; i den stille maaneklare Nat kom en deilig lille Pige til ham;
								hun var saa smuk, saa let som Luften og havde deilige brogede Vinger
								paa Skuldrene, de legede sammen og hun førte ham udenfor i den
								grønne Viinskov, viste ham tusinde Herligheder, han aldrig før havde
								seet; de gik ind i Bjerget, som aabnede sig med store glimrende
								Kirker, fulde af Billeder og Altare; de seilede paa det deilige blaa
								Hav over til det rygende Vesuv, og Bjerget var som af Glas; de saae,
								hvor Ilden kogte og brusede derinde; de besøgte under Jorden, de
								gamle Byer, han havde hørt fortælle om, og alle Folkene levede, han
								saae deres Rigdom og Pragt, større selv, end vi havde dem i
								Resterne. -Hun løste sine Vinger, bandt dem paa hans Skuldre, selv
								var hun let som Luften, hun behøvede dem ikke, saa fløi de over
								Orangerne, over Bjergene, de frodige grønne Sumpe til det gamle Rom,
								paa den døde Campagne; fløi over det deilige blaa Hav, langt forbi
									Capri, hvilte paa de røde skinnende
								Skyer, og den lille Pige kyssede ham, kaldte sig Phantasien, viste ham sin Moders deilige Borg, bygget af
								Luft og Straaler, og de legede der, saa lykkelige og glade; men alt
								som Drengen voxte, kom den lille Pige sjeldnere, kun i Maaneskin
								tittede hun mellem det brogede Viinløv og Orangerne, nikkede til ham
								og han blev bedrøvet og længselsfuld Sin Fader maatte han hjælpe paa
								Søen, lære at støde Aaren fra sig, rebe Seilene og styre Baaden i
								Storm; men alt som han voxte, voxte ogsaa Tanken fastere til den
								kjære Legesøster, der aldrig mere kom. Tidt i den maaneklare Nat,
								naar han var paa den blikstille Sø, lod han Aaren hvile; gjennem det
								dybe klare Vand, saae han Bunden med Sand og Væxter; Phantasien
								tittede da med sit mørke, deilige Øie op til ham, syntes at vinke og
								kalde ham derned. En Morgen flokkedes Fiskerne ved Strandbredden; i
								den opgaaende Sols Straaler svømmede, tæt ved Capri, en ny, underdeilig Ø, bygget af Regnbuens Farver,
								og med skinnende  Taarne, Stjerner
								og klare purpurfarvede Skyer. »Fata
								morgana!« raabte de alle, og jublede glade ved det deilige Syn,
								men den unge Fisker kjendte det godt, der havde han leget, der havde
								han bygget med den deilige Phantasie, sælsom Veemod og Længsel greb
								hans Sjæl, men gjennem Taarer blegnede og forsvandt det hele kjendte
								Billede. - I Dage og Uger ventede han at see det igjen. I den
								maaneklare Aften steg atter Slottet og Øen, bygget af Straaler og
								Duft; fra Forbjerget, hvor Fiskerne stode, saae de en Baad med
								Pilens Fart skyde hen mod det sælsomme svømmende Land og forsvinde,
								og pludseligt slukkedes den hele Straalebygning, der steg en kulsort
								Sky over Søen, en Skypompe bevægede sig hen over den rolige Flade,
								der nu hævede mørkegrønne Bølger. Da den svandt, var atter Søen
								rolig, Maanen skinnede paa det blaa Vand, men man saae ingen Baad,
								den unge Fisker var forsvundet, forsvundet med det skjønne »Fata morgana.«Samme Bifald, som før, hilste mig atter, mit Mod og min Begeistring
								steg; i ethvert opgivet Navn fandt jeg Erindringer af mit eget Liv,
								som jeg kun behøvede at udtale. - Jeg skulde improvisere om Tasso, det var mig selv, Leonore var Annunziata, vi saae
								hinanden ved Ferraras Hof, jeg led med ham i
								Fængselet, aandede atter Frihed med Døden i Hjertet, i det jeg
								skuede fra Sorrent over det bølgende Hav til
									Neapel, sad med ham under Egen ved St.
									Onophrii Kloster, Capitoliets Klokke
								ringede til hans Kroningsfest, men Døds-Englen kom, rakte først sin
								Krone: Udødelighedens! -Mit Hjerte bankede hæftigt, jeg var angrebet derved, revet med i
								Tankernes Flugt; endnu et Digt gav jeg, det var det sidste: Sapphos Død, Skinsygens Qval følte jeg selv
								ved Erindringen om Bernardo, Annunziatas Kys paa hans Pande brændte i min
								Sjæl; Sapphos Skjønhed var Annunziatas, men hendes Elskovs Smerte var
								min. Bølgerne lukkede sig over Sappho.Mit Digt havde rørt til Taarer, et mægtigt Bifald lød fra alle Sider,
								og efter Teppets Fald blev jeg to Gange fremkaldt. En Lyksalighed,
								en navnløs Glæde gjennemstrømmede mig, men knugede tillige mit
								Hjerte, som skulde det briste; da jeg kom ud af Scenen, og man
								omfavnede og lykønskede mig, brast jeg i Graad, en hæftig Krampe
								Graad.Med Santini, Federigo og nogle af Sangerne
								holdtes der en lystig Aften, min Skaal blev drukket, jeg var
								lykkelig, men min Læbe som bundet.»Han er en Perle!« sagde Federigo om mig i
								sin Lystighed, »hans eneste Feil er, at han ogsaa er en Joseph den Anden, hvad vi Danske for
								Tydelighedens Skyld vilde kalde en Joseph Jakobsen! nyd Livet, Antonio! pluk Roserne, før de forgaae!«Sildigt kom jeg hjem, og med Bøn og Tak til Madonna og Jesus
								Christus, der ikke havde forladt mig, sov jeg snart dybt og fast.VSanta. Eruptionen. Gamle Forhold Næste Morgen var jeg for Federigo et nyfødt
								Menneske, jeg kunde udtale min Glæde, det kunde jeg ei Aftenen
								forud, Livet rundt om tiltalte mig mere, jeg følte mig ældre, syntes
								at være mere modnet ved den Opmuntrings Dug, der var faldet paa mit
								Livstræ. Santa maatte jeg aflægge en Visit,
								hun havde jo iaftes hørt mig, jeg længtes efter ogsaa her at
								inddrikke hendes Roes, som ikke vilde mangle. Maretti tog henrykt imod mig, men Santa havde den hele Nat, efter at hun kom fra Theatret, lidt
								stærkt af Feber; i dette Øieblik sov hun, og Søvnen vilde styrke,
								jeg maatte love at komme igjen efter Middag; denne tilbragte jeg med
									Federigo og mine nye Venner, Skaal blev
								drukket paa Skaal, den hvide Lacrymæ Christi
								og Calabreser-Vinen vexlede, jeg vilde ikke drikke mere, mit Blod
								brændte, Champagnen skulde kjøle. Muntre og glade skiltes vi ad; da
								vi kom ud paa Gaden, lyste Luften af Vesuv, og den stærke Lavastrøm;
								flere kjørte alt ud, for at see det rædsomme skjønne Naturspil; jeg
								gik til Santa, det var kun kort efter ave Maria. Hun var ganske ene og meget
								bedre, sagde Pigen, Søvnen havde styrket hende; jeg torde nok komme
								ind, men ellers ingen.Et deiligt hyggeligt Værelse med lange tætte Gardiner for Vinduerne,
								en smuk Marmor Statue af Amor, som hvæssede sine Pile, en argantisk
								Lampe, hvis Lysning gav det Hele en magisk Colorit, var det første
								jeg saae. Santa laae i en let Natdragt paa
								den bløde Silkesopha. Hun reiste sig halvt op, i det jeg traadte
								ind, holdt med den ene Haand Teppet om sig og strakte mig den anden
								imøde!»Antonio!« udbrød hun, »det gik jo herligt! lykkelige Menneske! Alle
								har De henrevet! O, De veed ikke, hvor angest jeg var for Dem, hvor
								mit Hjerte bankede, og hvor saligt jeg aandede igjen, da De saaledes
								overtraf min største Forventning!« -Jeg bukkede for hende, spurgte til hendes Sundhed, hun rakte mig
								Haanden og forsikkrede, at det var bedre! - »Ja meget bedre!« -
								sagde hun og tilføiede: »De seer ogsaa ud, som nyskabt! De var smuk,
								meget  smuk! da Begeistringen henrev
								Dem, saae De idealsk ud! Det var Dem, jeg saae i hvert Digt! ved den
								lille Dreng med Maleren i Katakomberne, tænkte jeg mig Dem og
								Federigo! -»Det var det ogsaa!« afbrød jeg, »selv har jeg oplevet, hvad jeg
								sang!«»Ja,« svarede hun, »Alt har De selv oplevet, Kjærligheds Lykke,
								Kjærligheds Smerte, gid De blive lykkelig, som De fortjener!«Jeg sagde hende, hvilken Forandring jeg syntes der var foregaaet med
								mit hele Væsen, hvor ganske anderledes Livet tiltalte mig og hun
								greb min Haand, saae mig med det mørke udtryksfulde Øie ind i
								Sjælen, hun var smuk, smukkere end sædvanligt, en fim Rødme brændte
								paa Kinderne, det sorte glindsende Haar hang glat tilbage fra den
								smukt formede Pande. Den yppige Væxt gav et Juno-Billede, skjønt,
								som en Phidias kunde forme det.»Ja, Verden skal De leve for,« sagde hun, »De er dens Eiendom,
								Millioner vil De glæde og henrykke, lad derfor ikke Tanken om en
								Enkelt gribe forstyrrende ind i Deres Lykke, De er Kjærlighed værd,
								De henriver ved Deres Aand, ved Deres Talent, ved« - hun drog mig
								ned paa Divanen hos sig. - »Vi maae tale alvorligt, vi har jo ikke
								ret kunnet tale sammen siden hiin Aften, da Sorgen laae saa tungt
								paa Deres Sjæl! - De syntes da, ja hvad skal jeg kalde det, - at
								have misforstaaet mig - -!«Det havde mit Hjerte ogsaa, og tidt havde jeg bebreidet mig dette,
								»jeg er ikke Deres Godhed værd!« udbrød jeg, trykkede et Kys paa
								hendes Haand, saae hende med Reenhed i Sjæl og Tanke ind i det mørke
								Øie, og dog brændte hendes Blik, hvilende alvorligt, næsten kan jeg
								sige gjennemskuende paa mig. Havde en Fremmed seet os, han vilde
								have læst Skygge, hvor der var Reenhed og Lys. Det var, kunde mit Hjerte høit udsige, som Broder mod
								Søster, Øie og Tanke her mødtes. Hun var selv bevæget, jeg saae
								hendes Bryst hæve sig stærkt, hun løste en Sløife, for at aande
								friere. »De er mig værdig!« sagde hun, »Aand og Skjønhed er enhver
								Qvinde værdig!« hun lagde sin Arm om min Skulder og saae mig ind i
								Øiet; og med et Smiil, saa uendeligt talende, sagde hun, »og jeg
								kunde troe, at De kun drømte i en Idealverden! Fiinhed og Klogskab
								har De, og de have Seiren mellem dem. Derfor brændte Feber i mit
								Blod, derfor var jeg syg! - De har kunnet gjøre alt ved mig! Antonio, Deres Kys, Deres Kjærlighed er  min Drøm, min Tanke!« - hun
								trykkede mig fast til sit Bryst, hendes Læber var Ild, den strømmede
								ind i mit Blod, i min Sjæl, i min Tanke - -! Evige Guds Moder, dit
								hellige Billede styrtede ned fra Væggen paa mit Hoved; det var ei
								ved Tilfældet, nei, Du rørte min Pande, greb mig, i det jeg vilde
								synke ned i Lidenskabens Mal-Strøm.»Nei! nei!« skreg jeg og sprang op, mit Blod var som sydende Lava.»Antonio!« raabte hun, »dræb mig! dræb mig,
								men gaae ikke fra mig!« - hendes Kinder, hendes Øine, Blik og Udtryk
								var Lidenskab, og dog var hun saa smuk, et Skjønheds Billede, malet
								med Flammer, jeg følte en Zittren i alle mine Nerver, og uden Svar
								forlod jeg Værelset, foer ned af Trapperne, som om en ond Aand
								forfulgte mig.Alt var Flamme udenfor, som i mit Blod, Luftstrømmen bølgede Varme,
								Vesuv stod i glødende Ild, Eruptionerne oplyste Alt rundt orn! Luft,
								Luft! forlangte mit Hjerte, jeg ilede ned paa Molo*, ved den aabne
								Sø-Bugt, og satte mig tæt ved, hvor Brændingerne brødes. Blodet
								trængte mig op i mine Øine, jeg kjølede min Pande med det salte
								Vand, rev min Kjole op, for at hver Luftning kunde kjøle, men Alt
								var Flamme, Havet selv skinnede, som Ild, af den røde Lava, der
								væltede ned af Bjerget! hvor jeg saae, stod hun malet med Flamme og
								saae mig med det bedende, brændende Ildblik ind i Sjælen! »dræb mig,
								men forlad mig ikke!« lød det for mit Øre; jeg pressede Øinene til,
								vendte min Tanke mod Gud, men den sank tilbage, det var som Syndens
								Flamme havde svedet dens Vinger. En ond Samvittighed maa kunne
								knuse, kan Tanken om den saaledes lamme Mod og Styrke.»Vil Eccellenza have en Baad til Tone del
									Annunziata?« sagde en Stemme tæt ved mig, og Navnet Annunziata aandede Bevægelse igjen i min
								Sjæl.»Lavastrømmen gaaer tre Alen i Minutet;« sagde Karlen, der med Aaren
								holdt Baaden fast ind til Land; »om en halv Time skulle vi være
								der!« -»Havet vil kjøle!« tænkte jeg og sprang i Baaden, Karlen stødte fra
								Land, heisede Seilet, og nu fløi vi, som baaret af Vinden, henover
								det blodrøde, glødende Vand, en kjølig Vind blæste mig om Kinden,
								jeg aandede friere og følte mig roligere og bedre, da vi stødte mod
								Land paa den anden Side af Bugten. »Aldrig mere vil jeg see Santa!«
								besluttede * Skibsbroen. jeg fast i mit Hjerte, »flye vil
								jeg Skjønhedens Slange, som viser mig Kundskabens Frugt - Tusinde
								ville spotte mig derover, men heller disses Latter, end mit Hjertes
								Jammerskrig! Madonna lod sit hellige Billede falde fra Væggen, at
								ikke jeg skulde falde!« Dybt følte jeg hendes beskjærmende Naade!En forunderlig Glæde gjennemstrømmede mig, alt Ædelt og Godt jublede
								Seiershymner i mit Hjerte, jeg var Barn igjen med Sjæl og Tanke:
								»Fader, led alt til det Bedste for mig!« og livsglad og som var min
								Lykke for evig grundet, vandrede jeg gjennem den lille Byes Gader ud
								paa Landeveien.Alt var i Bevægelse, Vogne og Kabrioletter overlæssede med Mennesker
								joge forbi, man skreg, jublede og sang, Alt lyste i Flamme rundt om.
								Lavastrømmen havde naaet en af de smaae Byer, der laae paa
								Bjergsiden, Familierne flygtede derfra, jeg saae Koner med smaa Børn
								ved Brystet og den lille Byldt under Armen, hørte deres Jammer, og
								maatte med de første dele den lille Sumjeg havde hos mig; jeg fulgte
								Strømmen op mellem Viinhaverne, som indhegnes af de hvide Mure, og
								henimod hvor Lavaen tog Retning. En stor Viin-Mark laae imellem os
								og den, og flere Favne høi, som en glødende Ilddynd, bevægede Floden
								sig fremad over Bygninger og Mure; de Flygtendes Jamren, de
								Fremmedes Jubel over det imponerende Syn, Kudskenes og de Handlendes
								Skrigen, Grupper af fulde Bønder, der stod i Klynger om
								Aqvavithandlerne, de Kjørende og Ridende, Alt belyst af den røde
								Ild, var et Malerie, som ikke i sin Heelhed kan gjengives. Man kunde
								gaae ganske nær Lavastrømmen, der flød sin bestemte Gang; mange stak
								Stokke i den eller Penge, som de lode tage ud igjen, indklemt i et
								Lavastykke. Rædsomt skjønt var det, naar et Partie af Ildmassen ved
								sin Høide løsrev sig, det var som Bølgens Brænding! det nedfaldne
								Stykke laae som en straalende Stierne udenfor Strømmen; Luften
								afkjølede først de fremstaaende Kanter, de bleve sorte og det hele
								Stykke syntes da et straalende Guld i et kulsort Næt. Paa et af
								Viintræerne havde de ophængt et Madonnabillede, i det fromme Haab,
								at Ilden skulde standse for det Hellige, men i samme afmaalte Gang
								skred den fremad; Heden sved Bladene paa de høie Træer, de bøiede
								sig med Kronen nedad mod Ilden, som de vilde bede om Naade.
								Forventningsfuldt hvilte mangt et Blik paa Madonnas Billede, men
								Træet bøiede sig dybt med hende for den røde Ildstrøm, den var kun
								nogle Alen derfra. Da saae jeg en Capucinermunk  tæt ved mig løfte Armen høit i Veiret, og
								raabe, at Madonnas Billede brændte! »redder hende, som hun vil redde
								Eder fra Ildens Luer!« men Alle bævede og stirrede der hen; da
								styrtede en Qvinde frem, raabte Madonnas Navn og ilede mod den
								glødende Død, men i samme Nu saae jeg en ung Officeer til Hest, med
								dragen Kaarde, drive hende tilbage, skjøndt Ilden stod, som en
								Bjergmuur op ved deres Side.»Vanvittige!« raabte han, »Madonna trænger ei til Din Hjælp! hun vil,
								at det slet malede Billede, vanhelliget af en Synders Hænder, skal
								brænde i Ilden!« Bernardo var det, jeg
								kjendte hans Stemme; hans raske Beslutning havde reddet et Menneskes
								Liv, hans Tale hævet alt Forargelse; jeg maatte agte ham, og ønskede
								i Hjertet at vi aldrig vare blevne skilte fra hinanden. Dog følte
								jeg mine Pulseslag, jeg havde ei Lyst og Mod til at see ham Ansigt
								mod Ansigt.Ildstrømmen havde alt skjult Træet og Madonnabilledet, jeg stod
								længere fjernet derfra, støttende mig til en Muur, hvor en Deel
								Fremmede sad om et Bord.»Antonio, er det Dig!« hørte jeg en Stemme udbryde, jeg troede, det
								var Bernardo; en Haand trykkede min, det var
									Fabiani, Eccellenzas Svigersøn,
								Francescas Gemal, der havde kjendt mig som Barn, og nu, hvad jeg
								maatte troe af Brevet, jeg fik, var vred paa mig, som de Andre,
								havde forstødt mig, som de.»Naa, skal vi mødes her!« sagde han. »Det vil glæde Francesca at see
								dig! - Men smukt er det ikke af dig, at du ei har søgt os op, vi
								have jo været otte Dage i Castellamare!«»Det har jeg slet ikke vidst!« svarede jeg, »desuden -«»Ja, Du er jo med eet blevet et ganske andet Menneske! har faaet
								Kjærlighed og,« tilføiede han mere alvorligt, - »endogsaa Dueller!
								hvorfor Du formeligt deserterer, noget jeg slet ikke bifalder!
								Eccellenza har løseligt meldt os det, og vi vare forbausede derover!
								han har nok skrevet Dig til igjen, og vel ikke i de mildeste
								Udtryk?«Mit Hjerte bankede stærkt, jeg følte mig tilbage igjen i den Kjæde,
								Velgjerninger havde bundet mig med, bedrøvet yttrede jeg min Smerte
								over, saa ganske at være stødt bort fra dem Allesammen.»Nei, nei, Antonio!« sagde Fabiani, »det kan ikke være saaledes! kom med i min Vogn!
									Francesca skal overraskes ved din
								Nærværelse iaften; vi kan snart naae til Castellamare, og i Vertshuset faae vi nok Plads til Dig!
								Du skal fortælle mig, hvad der er skeet; det er en Daarskab at  fortvivle, Eccellenza er hæftig, Du
								kjender ham, men alt bliver godt igjen!«»Nei, det kan det ikke,« svarede jeg halvt høit, draget tilbage i min
								Smerte.»Det skal og vil!« sagde Fabiani bestemt og
								førte mig hen til Vognen.Jeg maatte fortælle ham Alt. »Du improviserer dog ikke!« spurgte han
								med et Smiil, da jeg fortalte om min Flugt og om Fulvia i Røverhulen.»Det klinger saa poetisk, som om det var din Phantasie og ikke din
								Hukommelse, der her spillede Hovedrollen! - Strængt, altfor
								strængt!« sagde han, da han hørte Eccellenzas Brev, »men du seer jo
								nok, just fordi han holder af dig, var det saa alvorligt! Du har dog
								ikke senere traadt op paa noget Theater?« -»Igaar Aftes!« svarede jeg.»Det var dristigt!« udbrød han. »Hvorledes gik det af?«»Herligt! lykkeligt!« svarede jeg med glad Stemme. »Et stort Bifald
								fik jeg, blev to Gange kaldt frem!«»Er det muligt? Du gjorde Lykke?«Der laae en Tvivl i dette Udtryk, som saarede mig dybt, men
								Taknemmeligheds Forholdet bandt min Læbe, som min Tanke. Jeg følte
								et Slags Forlegenhed ved at fremstilles for Francesca, og jeg vidste jo hvor stræng og alvorlig hun
								kunde være. Fabiani trøstede mig halv
								spøgende med, at der ikke skulde blive holdt Bod og Straffeprædiken,
								skjøndt lidt kunde jeg jo alletider have godt af. -Vi kom til Hotellet.»Ah, Fabiani!« raabte en ung, pyntet,
								friseret Herre, der hoppede os imøde. »Det er vel du kommer! din
								Signora er utaalmodig! - Ah!« udbrød han, i det han bemærkede mig,
								»Du bringer den unge Improvisator med! Cenci, ikke sandt?«»Cenci?« gjentog Fabiani, og saae forundret paa mig.»Et Navn jeg antog paa Affichen!« svarede jeg.»Ogsaa det!« udbrød han, »naa, det var jo ret fornuftigt!«»Han kan synge om Kjærlighed!« sagde den Fremmede. »Du skulde have
								været i San Carlo iaftes! det er et Talent!«
								Han rakte mig forbindtligt Haanden og bevidnede sin Glæde over at
								gjøre mit behagelige Bekjendtskab. »Jeg spiser iaften med Eder!«
								sagde han til Fabiani,  »jeg
								inviterer mig selv paa vor fortræffelige Sanger, og du og din Frue
								ville vel ikke nægte mig Adgang!«»Du er altid velkommen, veed Du nok!« svarede Fabiani.»Men saa presenteer mig dog for den fremmede Herre!«»Ceremonier behøves ikke her!« sagde Fabiani,
								»han og jeg kjende hinanden saa nøie; mine Venner behøve ikke at
								præsenteres for ham. Det vil være ham en stor Ære, at gjøre dit
								Bekjendtskab!« -Jeg bukkede, men følte mig ikke ret tilfreds med Fabiani's Maade at udtrykke sig paa.»Nu, saa maa jeg presentere mig selv!« sagde den Fremmede. »Dem har
								jeg alt den Ære at kjende, mit Navn er Genaro, Officeer ved Kong Fernandos
								Garde, og,« tilføiede han leende, »af god neapolitansk Familie!
								Mange give den endogsaa Nummer eet. Det kan
								gjerne være, det er rigtigt! især holde mine Tanter meget derpaa!
								Usigeligt kjært er det mig, at lære at kjende en ung Mand med Deres
								Talent, Deres -«»Stille dog!« afbrød Fabiani, »han er ikke
								vant til Sligt! nu kjende I jo hinanden! Francesca venter! der forestaaer en Forsonings Scene
								mellem hende og din Improvisator! maaskee kan du der faae Leilighed
								til at vise din Veltalenhed!«Det ønskede jeg ikke, han havde sagt, men de vare jo Venner, hvor
								kunde Fabiani sætte sig ind i min piinlige
								Stilling. Han førte os ind til Francesca,
								uvilkaarlig holdt jeg mig nogle Skridt tilbage.»Endelig, min fortræffelige Fabiani!« udbrød
								hun.»Endelig!« gjentog han, »og to Gjæster bringer jeg med!«»Antonio!« raabte hun høit og Stemmen sank
								atter, »Signore Antonio!« Hun fæstede et
								strængt alvorligt Blik paa mig og paa Fabiani; jeg bøiede mig, vilde kysse
								hendes Haand, men hun syntes ikke at bemærke det, rakte den til Genaro og yttrede, hvor kjært det var hende
								at see ham ved Aftensbordet. »Fortæl mig om Eruptionen!« begyndte
								hun, »har Lavastrømmen forandret sin Retning?« -Fabiani fortalte derom og endte med, at han
								havde truffet mig der, at jeg var hans Gjæst, og Naade skulde nu
								gaae for Ret.»Ja,« udbrød Genaro, »vel veed jeg ikke,
								hvori han har forsyndet sig, men Geniet rnaa man tilgive Alt!«»De er i Deres ypperlige Humeur!« sagde hun og nikkede nu ret naadigt
								til mig, i det hun forsikkrede Genaro, at
								hun slet intet havde at tilgive. »Hvad bringer De ellers for
								Nyheder?« spurgte hun ham.»Hvad mælde de franske Aviser? Hvorledes tilbragte De Aftenen igaar
								?«Det første Spørgsmaal skilte han sig snart fra, det andet behandlede
								han med større Interesse.»Jeg var i Theatret, hørte sidste Act af Barberen!
									Josephine sang som en Engel, men naar man har hørt Annunziata, saa kan ingen tilfredsstille!
								Jeg kom ogsaa meest, for at høre Improvisatoren.«»Tilfredsstillede han Dem ?« spurgte Francesca.»Han overgik min, ja Alles, høieste Forventning!« svarede han. »Det
								er slet ikke for at smigre ham, og hvad bryder han sig vel ogsaa om
								min ringe Kritik! det var en Improvisation! han var inde i sin
								Digtning, og rev os Alle med sig! der var Følelse! der var
								Phantasie! han sang om Tasso, om Sappho, om Katakomber! det vare Digte, der burde opbevares!«»Et lykkeligt Talent, man ikke nok kan skatte og beundre!« udbrød Francesca. »Gid jeg havde været der!«»Men vi have jo Manden med!« sagde Genaro, og
								pegede paa mig.»Antonio!« udbrød hun spørgende. »Han har
								improviseret!«»Ja, som en Mester!« svarede Genaro, »men De
								kjender ham jo, og maa altsaa have hørt ham!«»Ja, ret ofte,« svarede hun leende; »vi beundrede ham alt, som lille
								Dreng.«»Jeg bekrandsede ham endogsaa den første Gang, jeg hørte ham,« sagde
									Fabiani ligeledes i Spøg. »Han besang
								min Kone! da vare vi endnu ikke gifte! og som Elsker hyldede jeg
								hende altsaa selv i hendes Sanger! Men nu til Bords! Du fører min
									Francesca, og da vi ingen flere Damer
								have, tager jeg Improvisatoren. Signore Antonio!
									jeg  udbeder mig din Arm!«Han førte mig derpaa efter de Andre ind i Spisestuen»Men du har aldrig nævnt Cenci for mig, eller
								hvad egentlig vor unge Herre hedder!«»Vi kalde ham Antonio,« sagde Fabiani, »vi vidste jo slet ikke af, at det
								var ham, der var traadt op som Improvisator! see det var just
								Aarsagen til den omtalte Forsonings-Scene. Du maa vide, han er paa
								en Maade Søn af Huset. Ikke sandt, Antonio?«
								jeg bukkede med et taknemmeligt Blik. »Det er et fortræffeligt
								Menneske, hans Characteer er der ikke det mindste at udsætte paa!
								men han vil ikke lære noget!«»Men naar han nu bedre kan læse sig alting til af Naturens store Bog,
								hvorfor skulde han da ikke det?«»De maae ikke ved Deres Roes fordærve os ham!« sagde Francesca spøgende, »vi troede, han sad i
								sine Classikere, i Physik og Mathematik, og saa svæver han i
								Kjærlighed til en ung Sangerinde fra Neapel!«»Det viser han har Følelse!« sagde Genaro,
								»og var hun smuk? hvad hed hun?«»Annunziata!« sagde Francesca, »et sjeldent Talent, en ganske udmærket
								Qvinde!«»Hende har jeg selv været forelsket i! han har en god Smag! Annunziatas Skaal, Hr. Improvisator!«Han klinkede med mig. Jeg kunde intet Ord sige, det piinte mig, at
									Fabiani saa let blottede mine Saar for
								en Fremmed, men han saae jo det Hele fra en ganske anden Side, end
								jeg.»Ja,« vedblev han, »han har endogsaa duelleret for hendes Skyld,
								skudt Senatorens Brodersøn i Siden, da de vare Rivaler; saa maatte
								han afsted! Himlen veed, hvor han er kommet over Grændsen; og derpaa
								træder han op paa San Carlo! det er i Grunden en Raskhed, jeg ikke
								havde ventet af ham.«»Senatorens Brodersøn,« gjentog Genaro, »nu,
								det interesserer mig! han er i disse Dage kommet her til, er traadt
								i kongelig Tjeneste, jeg har været sammen med ham en Aften! - En
								smuk, interessant Mand - ah nu begriber jeg alt! Annunziata kommer her snart, Elskeren er fløiet i
								Forveien, har sat sig fast, og snart læse vi nok paa Affichen, at
								Sangerinden lader sig høre for sidste, allersidste Gang!«»De troer, han gifter sig med hende?« spurgte Francesca, »men det vilde dog være en Skandale for hans
								Familie!«»Man har Exempler paa,« sagde jeg med bævende Stemme, »at en
								Adelsmand før har fundet sig hædret og lykkelig ved at erholde en
								Kunstnerindes Haand!«»Lykkelig maaskee!« afbrød hun, »men aldrig hædret!«»Jo, min naadige Signora!« tog Genaro Ordet,
								»jeg vilde føle mig hædret, valgte hun mig! og det samme troer jeg
								saa om enhver anden!« De talte meget, ret meget om hende og Bernardo, de glemte, hvor tungt hvert Ord
								maatte falde paa mit Hjerte.»Men De maae glæde os med at improvisere! Signora giver Dem et
								Thema!«»Ja,« sagde Francesca leende, »besyng os Kjærlighed, det er jo noget, som
								interesserer Genaro, og som Du jo kjender!«»Ja Kjærlighed og Annunziata !« udbrød Genaro.»En anden Gang vil jeg alt, hvad De forlanger af mig!« sagde jeg,
								»men i Aften er det mig umuligt! jeg er ikke ganske vel! uden Kappe
								seilede jeg over Søen; ved Lavastrømmen var saa varmt, og derpaa
								kjørte jeg hertil i den kjøle Aften!« -Genaro bad mig indstændigt, dog at
								improvisere, men jeg kunde ikke paa dette Sted og over dette Thema.»Han har allerede Kunstnermaneren!« sagde Fabiani, »han vil lade sig nøde! vil Du da heller ikke følge
								med os imorgen til Paestum, der kan Du faae
								Stof til Digtning! - Du skulde gjøre Dig lidt kostbar! der er vel
								neppe noget, der binder Dig i Neapel!«Jeg bukkede forlegent, i det jeg ikke syntes at kunne undslaae mig.»Ja, han maa med!« udbrød Genaro, »og naar
								han staaer i de græske Templer, saa kommer Aanden over ham, og han
								synger som en Pindar!«»Vi reise imorgen!« vedblev Fabiani, »hele
								Touren er gjort af i fire Dage! paa Hjemveien besøge vi Amalfi og Capri. Du
								er altsaa med?«Et Nei havde maaskee, som Tiden viser,
								forandret min hele Skjæbne! denne korte Reises fire Dage røvede mig,
								tør jeg sige, sex Ungdomsaar! Og i Mennesket er frit? Ja vi kunne
								frit gribe i Traadene, der ligge for os, men hvor de ere knyttede
								fast, see vi ikke. Jeg takkede, gav mit Ja
								-, greb Traaden, der trak min Fremtids Forhæng tættere sammen.»Imorgen tale vi med hinanden!« sagde Francesca, da vi efter Bordet skiltes ad, og hun rakte mig sin
								Haand at kysse.»Endnu iaften skriver jeg Eccellenza til!« var Fabianis Ord, »jeg vil forberede Forsonings-Scenen!«»Og jeg vil drømme om Annunziata!« udbrød Genaro! »derfor bliver jeg jo ikke
								udfordret!« tilføiede han leende, i det han trykkede mig i Haanden.Jeg selv skrev et Par Ord til Federigo,
								fortalte ham om mit Møde med Eccellenzas Familie, og at jeg i nogle
								faa Dage gjorde en lille Udflugt sydpaa med dem. Jeg havde endt
								Brevet, tusinde Følelser bevægede mit Bryst. Hvormeget havde ikke
								denne Aften bragt mig. Hvor mange Begivenheder krydsede ikke her
								hverandre.Jeg tænkte paa Santa, paa Bernardo ved det brændende Madonnabillede,  og nu de sidste Timer her i gamle Forhold
								Igaar havde et heelt Publicum, for hvem jeg var fremmed, tiljublet
								mig Bifald, jeg var beundret og hædret, endnu i denne Aften havde en
								Qvinde, rig paa Skjønhed, bønfaldet om et kjærligt Blik af mig, og
								Timer efter stod jeg mellem Bekjendter, Venner, dem jeg skyldte Alt,
								og var kun det fattige Barn, hvis første Pligt var Taknemmelighed.Men Fabiani og Francesca havde jo været elskværdige imod mig! de havde
								modtaget den forlorne Søn, givet mig Plads ved deres Bord, indbudet
								mig til Lystreisen imorgen, Velgjerning var lagt til Velgjerning,
								jeg var dem kjær -! men den Riges Gave, rakt med en let Haand,
								ligger tungt paa den Fattiges Hjerte!VI Reisen til Paestum. De græske
								Templer. Den blinde Pige.Italiens Deilighed findes ikke i Campagnen og
								Rom, jeg kjendte den kun fra Vandringen ved Nemisøen og ved hvad jeg
								havde seet paa min Reise til Neapel, dobbelt
								maatte jeg derfor gribes her af den rige Herlighed, ja næsten mere
								end den Fremmede, der kjender andre Landes Skjønhed og altsaa har en
								Sammenligning. Som en Feeverden, jeg har seet i Drømme, ja levet i,
								ligger disse Dages Udflugt for mig, men hvorledes udtaler jeg det
								Billede, min Sjel inddrak og ligesom lod gaae over i dens Blod?Naturskjønheder kunne aldrig gives ved Fortælling. Ordene følge jo,
								som løse Mosaikstykker, efter hverandre, det hele Billede
								sammensættes stykkeviis, man gribes ikke, som i Naturen, af den
								store Heelhed og altid bliver der Mangler. Man giver de enkelte Dele
								og lader saa den Fremmede selv sætte sig det sammen; men kunde man
								hos Hundrede see det opfattede Billede, Alle vilde de fremvise et
								høist forskjelligt. Det gaaer med Naturen, som med et smukt Ansigt,
								ved at udpege Enkelthederne deri, bliver dog ikke Heelheden
								begribelig, man maa gaae til en bekjendt Gjenstand, og kun naar man
								da med mathematisk Vished kan sige: de ligne hinanden paa den eller
								den Enkelthed nær, opstaaer et nogenlunde fyldestgjørende Begreb.Opgav man mig, at improvisere over Hesperiens
								Skjønhed, jeg vilde med Sandhedens Træk skildre, hvad mit Øie her
								inddrak, og Du, som aldrig saae Syd-Italien, din Phantasie maatte
								hæve hver Skjønhed endnu mere, det blev dog ei rigt nok! Naturens
								Phantasier overgaae Menneskenes.I den smukke Morgen kjørte vi fra Castellamare. Jeg seer endnu det
								rygende Vesuv, den smukke Bjergdal med de store Viinskove, hvor de
								saftige grønne Ranker hang fra Træ til Træ, de hvide Bjergslotte paa
								de grønne Klipper eller halv skjulte i mørke Olieskove. Jeg seer Vestas gamle Tempel, med sine Marmor Søiler
								og sin Kuppel, nu en Kirke for Madonna: Santa
									Maria maggiore. Et stykke af Muren var  styrtet ned, Dødningpander og Knokler
								lukkede Aabningen, men den grønne Viinranke voxte vildt hen over dem
								og syntes med sine friske Blade at ville skjule Dødens Magt og
								Vælde.Jeg seer endnu den vilde Bjergformation, de eensomme Taarne, hvor Næt
								vare udspændte for at fange Søfuglenes Skare, dybt under os laae Salerno ved det mørkeblaa Hav, og vi mødte
								et Tog, der dobbelt indprægede mig det hele Billede. To hvide Oxer
								med de alenlange Horn trak en Vogn, hvorpaa laae fire lænkede
								Røvere, med det onde Blik, og den hæslige Haanlatter. Sortøiede,
								skjøntformede Calabresere med Geværet over Skuldren, red ved Siden.Salerno, Middelalderens lærde By, var Maalet
								for denne vor første Dagreise.»Folianterne smuldre hen!« udbrød Genaro,
								»den lærde Glands gaaer af Salemo, men
								Naturens Bog har et nyt Oplag hvert Aar! og vor Antonio tænker, som jeg, den kan man lære mere af, end af
								alt det lærde Muld!«»Begge bør vi lære af!« svarede jeg, »Vinen og Brødet bør følges ad!«Francesca fandt, jeg talte fornuftigt.»Talen mangler ham ikke!« sagde Fabiani, »men
								Gjerningen! Nu skal Du vise denne, Antonio,
								naar du kommer til Rom!«Til Rom? jeg til Rom?
								denne Tanke var aldrig faldet mig ind, mine Læber taug, men min
								Bevidsthed sagde mig, at jeg ikke kunde, ikke vilde nu gjensee Rom
								og træde i de gamle Forhold?Fabiani vedblev at tale, de Andre med ham og
								vi vare i Salemo. Vort første Besøg gjaldt
								Kirken.»Her kan jeg være Cicerone!« sagde Genaro.
								»Dette Capel er Gregor den Syvendes, den hellige Fader, som døde i
									Salerno. Hans Marmorbilled staaer foran
								os paa Alteret! Her ligger Alexander den
								Store!« vedblev han og pegede paa en stor Sarcophag.»Alexander den Store?« gjentog Fabiani
								spørgende.»Ja vist! er det ikke saaledes?« spurgte han Kirkebetjenten.»Som Eccellenza siger!« svarede denne.»Det er en Feiltagelse!« udbrød jeg, i det jeg betragtede Monumentet
								nøiere. »Alexander er jo ikke begravet her,
								det er mod al Historie! See kun, det er Alexanders Triumphtog, der
								er afbildet paa Sarcophagen, herfra skriver sig vel Navnet!«Strax da vi traadte ind i Kirken, havde man viist os en lignende  Sarcophag med Bacchi-Triumph paa,
								hentet fra Templerne i Paestum, og nu
								benyttet til Grav for en salernitansk Prinds, hvis moderne
								Marmorbillede i naturlig Størrelse var anbragt ovenpaa. Jeg holdt
								mig til dette, og meente, at det samme ogsaa maatte være Tilfældet
								med denne saakaldte alexanderske Grav. Ganske fornøiet over mit
								Snille, fik jeg en Slags Veltalenhed, men Genaro svarede et koldt »maaskee!« og Francesca hvidskede mig i Øret, at det var upassende, at
								jeg vilde være klogere end han, jeg vidste det jo dog ikke! - Taus
								og ærbødig traadte jeg tilbage.Ved av e Maria sad jeg ene med Francesca paa Hotellets store Altan. Fabiani og Genaro
								spadserede, jeg skulde underholde min naadige Frue.»Hvilket herligt Farvespil!« sagde jeg og pegede paa Havet, der
								mælkehvidt udstrakte sig fra den med brede Lavafliser brolagte Gade
								til den rosenrøde, skinnende Horizont; Bjergkysten var indigoblaa;
								denne Pragt af Farver kjendte jeg ikke i Rom.»Skyen har alt sagt felicissima notte!«
								udbrød Francesca og pegede paa Bjerget, hvor
								en Sky laae høit over Villaer og Olieskove, og dog dybt under den
								gamle Borg, der med sine to Taarne nærmede sig Bjergtoppen.»Der gad jeg boe og leve!« udbrød jeg; »høit over Skyen, see ud over
								det evigt vexlende Hav!«»Der kunde Du improvisere,« sagde hun smilende, »men ingen vilde høre
								paa Dig og det var dog en stor Ulykke, Antonio!«»O ja!« svarede jeg ligeledes i Spøg, »skal jeg være oprigtig! ganske
								uden Bifald, det er som Træet uden Solskin. Det har vidstnok i
								Fængselet gnavet ligesaameget paa Tassos
								Livsblomst, som hans Kjærligheds Ulykke!«»Kjære Ven!« afbrød hun lidt alvorlig, »nu talte jeg om dig, og ikke
								om Tasso! hvad har han her at gjøre ?«»Det var et Exempel!« svarede jeg, »Tasso var
								Digter og -!«»Du troer nu ogsaa at være det! kjære Antonio, for Himlens Skyld, nævn dog aldrig et udødeligt Navn,
								naar der tales om dit! tro dog ikke, du er Digter, er Improvisator,
								fordi du har et let bevægeligt Gemyt og kan opfatte disse! det kunne
								Tusinde, som du! Gjør dig ikke selv ulykkelig dermed!«»Men Tusinde have dog for nyligt tilklappet mig Bifald!« svarede jeg,
								og mine Kinder brændte; »det er jo da naturligt, at jeg har den  Tanke, den Overbeviisning -! og jeg
								veed, De glædes ved min Lykke, ved hvad godt der er ved mig!«»Ingen af alle Dine Venner kan det mere, end jeg! Vi skatte Alle dit
								fortræffelige Hjerte, din ædle Characteer, for disse vil Eccellenza
								ogsaa tilgive, det tør jeg love! Du har herlige Evner, der kunne
								udvikles, men det maae de virkeligt, Antonio! Alt kommer ikke af sig selv! Arbeide maa man! Dit
								Talent er et smukt Selskabs-Talent, mange Venner kan du glæde
								dermed, men det er ikke stort nok for det Offentlige!«»Men,« vovede jeg at sige, »Genaro, som ikke
								kjendte mig, var jo dog henrykt over min første Optrædelse!«»Genarol« gjentog hun, »ja med al Agtelse for
								ham, sætter jeg dog ingen Priis paa hans Kunstdom! og det store
								Publicums? Ja i det Capitel hører Kunstneren tidt høist forskjelligt
								fra alle Andre! Godt er det, du ikke blev pebet ud, det vilde
								inderligt have bedrøvet mig. Nu er det gaaet ret stille af! og snart
								vil Alt være glemt, baade du og din Improvisation! Du havde jo ogsaa
								et fremmed Navn! Om tre Dage ere vi igjen i Neapel, og Dagen derpaa gaaer det til Rom! Betragt da det Hele, som en Drøm, det har det ogsaa
								været, og viis os ved Flid og Stadighed, at du er vaagnet igjen!
								Siig nu ikke et Ord! Jeg mener dig det godt, jeg er den Eneste, som
								siger dig Sandheden!« Hun rakte mig Haanden, jeg turde kysse den.Næste Morgen skulde vi afsted i det tidlige Daggry, for at kunne naae
									Paestum, opholde os der nogle Timer og
								samme Dag igjen være tilbage i Salemo; thi
								man kan ikke overnatte i Paestum, og Veien
								dertil er usikker. Ridende Gensdarmer fulgte os som Eskorte.Orangehaver, Skove kan jeg kalde det laae til begge Sider, vi kom
								over Floden Sela, hvor Grædepile og
								Laurbærhækker speilede sig i det klare Vand. Den vilde
								Bjergformation indsluttede et frodigt Kornland. Aloer og Cactus
								voxte vildt ved Veien, Alt var Yppighed og Fylde, og nu saae vi
								foran os de over to tusinde Aar gamle Templer, byggede i den
								reneste, skjønneste Stiil; disse, en ussel Kro, tre fattige Huse og
								nogle Rørhytter, vare nu den hele berømte By. Ikke en Rosenhæk saae
								vi, og Rosernes Mængde og Fylde gav engang Paestum sin Berømthed, da laae et Purpur-Skjær over disse
								Marker, nu vare de blaa, uendelige blaa, som Bjergenes Række;
								duftende Violer bedækkede den store Slette, skjød op mellem Tidsler
								og Hække.Et Frugtbarhedens Vildnis bugnede rundtom; Aloe, vilde Figen og den
								røde pyretrum indicum snoede sig om
								hverandre.Her har man Sidliens Natur, dens Fylde og
								Vildhed, dens græske Templer og dens Armod. Hele Klynger af Tiggere
								stode om os, de lignede Vilde fra Sydhavets Øer. Mænd i lange
								Faareskinds Pelse med Ulden ud, nøgne sortbrune Been og det lange
								sorte Haar løst om det bruungule Ansigt; Piger med de deiligste
								Former, halvnøgne, det korte lasede Skjørt flænget itu op over
								Knæet, en Art Kappe af hæsligt bruunt Tøi løst om de nøgne Skuldre,
								og det lange, sorte Haar bundet i en Knude. Øiet straalede Flamme.En ung Pige, neppe meer end elleve Aar, deilig, som Skjønheds
								Gudinden, og dog lignede hun ikke Annunziata, ei heller Santa; jeg
								maatte tænke paa den medicæiske Venus, som Annunziata havde fortalt mig. Jeg kunde ikke elske, men
								beundre, bøie mig dybt for Skjønheds-Formerne.Hun stod lidt fjernet fra de andre Betlere, et bruunt fiirkantet
								Stykke hang løst over den ene Skulder, den anden, Bryst og Arme,
								var, som Fødderne, aldeles blottede; at hun ogsaa havde Sands og
								Tanke for at pynte sig, viste det glat opbundne Haar, hvor en blaa
								Violbouquet var hæftet fast og hang med Bukkelen frem paa den smukke
								Pande. Blufærdighed, Aand og en sælsom dyb Smerte lyste ud af hendes
								Aasyn. Øiet var slaaet ned, som søgte hun noget paa Jorden.Genaro blev hende først vaer, og skjøndt hun
								ikke havde sagt et Ord, rakte han hende sin Gave, tog hende under
								Hagen og sagde, at hun var for smuk til det øvrige Selskab. Francesca og Fabiani
								deelte hans Mening. Jeg saae en fim Rødme bæve under Pigens brune
								Hud, hun hævede sit Blik, og jeg saae hun var blind.Gjerne havde jeg ogsaa givet hende Penge, men jeg vovede det ikke. Da
								de Andre gik ind i Vertshuset, forfulgte af Betlerne, vendte jeg
								hurtigt om og trykkede hende en Scudo i Haanden; paa Følelsen syntes
								hun at kjende dens Værdie, hendes Kinder brændte, hun bøiede sig ned
								Sundhedens, Skjønhedens friske Læber berørte min Haand, det gik mig
								gjennem Blodet, jeg rev mig løs og fulgte efter de Andre.Qvas og Qviste brændte i et stort Baal inde paa Kaminen, der næsten
								indtog hele Værelsets Brede. Røgen hvirvlede hen under det sodede
									 Loft, vi maatte tye udenfor;
								bag de høie, skyggende Grædepile blev vor Frokost tilberedt, medens
								vi gik til Templerne. Et Vildnis maatte vi over, Fabiani og Genaro toge hinanden i
								Hænderne og dannede saaledes en Bærestol for Francesca.»En frygtelig Promenade!« raabte hun leende.»O Eccellenza!« sagde den ene af vore Førere, »nu er her prægtigt!
								for tre Aar tilbage stod her anderledes tæt med Tjørne, og i min
								Barndom laae Sand og Jord høit op om Søilerne!«Mængden bejaede hans Tale, og vi vandrede fremad, fulgte af den hele
								Tiggerskare, der taus beskuede os; mødte vort Blik een af Betlerne,
								strax udstrakte hans Haand sig mekanisk til Betlen, og et miserabili klang fra Læberne. Den blinde
								deilige Pige saae jeg ikke, hun sad vel nu ene ved Veien. Vi gik
								over Resterne af et Theater og Fredens Tempel.»Freden og Theatret!« udbrød Genaro, »hvor
								kunde ogsaa disse to holde sig saa nær ved hinanden!«Neptunstempel laae foran os; dette, den saakaldte basilica og et Cerestempel, ere de herlige, stolte Rester,
								der som et Pompeji i vor Tidsalder atter er
								fremsteget fra Glemsel og Nat. Under Gruus og Vildnis laae de
								skjulte i Aarhundreder, indtil en fremmed Maler, der søgte Studier,
								kom til dette Sted, og opdagede det øverste af Søilerne; deres
								Skjønhed tiltalte ham, han skizzerede dem, de bleve bekjendte, Gruus
								og Hække revet bort, og som byggede igaar staae nu de store, aabne
								Haller. Colonnerne ere af guul Travertiner, vild Viin voxer op om
								dem, Figentræer snoe sig hen over Gulvet, og i Revner og Sprækker
								skyde Violer frem og den mørkerøde Levkoi.Vi sad paa Fodstykket af en afbrudt Søile. Genaro havde drevet Betlerne bort, stille nød vi den rige
								Natur rundt om. De blaa Bjerge, det nære Hav, Stedet selv, hvor vi
								vare, greb mig sælsomt. Improviseer nu for os! havde Fabiani sagt og Francesca tilnikkede mig
								samme Ønske. Jeg lænede mig til den nærmeste Søile og sang paa en af
								min Barndoms Melodier, hvad Øiet saae: Naturens Skjønhed, Kunstens
								herlige Mindesmærker, og jeg tænkte paa den fattige blinde Pige, for
								hvem al denne Herlighed var lukket. Hun var dobbelt fattig, dobbelt
								forladt. Taarer kom mig i Øiet, Genaro
								klappede i Hænderne og Fabiani og Francesca indrømmede: »Følelse har han!«De steeg ned af Templets Trinjeg fulgte langsomt efter; bag Søilen,
									 ved hvilken jeg havde staaet,
								sad eller rettere laae, under den duftende Myrthehæk, en Skabning
								med Hovedet ned i Skjødet og Hænderne fast knugede over Nakken; det
								var den blinde Pige.Hun havde hørt min Sang, hørt mig synge hendes Længsel og Savn! det
								skar mig i min Sjæl! Jeg bøiede mig ned over hende, hun hørte
								Bladene rasle, hævede sit Hoved, og jeg syntes, at hun saae blegere
								ud Jeg vovede ikke at røre mig; hun lyttede.»Angelo!« udbrød hun halv høitJeg veed ikke hvorfor, men jeg holdt min Aande tilbage; hun sad et
								Øieblik taus. Det var Grækenlands Skjønhedsgudinde, med Øiet uden
								Seekraft, der dog saae ind i Sjælen, som Annunziata havde skildret hende. Hun sad paa Templets
								Fodstykke mellem de vilde Figener og den duftende Myrthehæk; hun
								trykkede en Gjenstand til sine Læber og smilte; det var min Scudo
								hun havde, jeg blev ganske varm derved, bøiede mig uvilkaarligt
								dybere - mit Kys brændte paa hendes Pande.Hun udstødte et Skrig, et gjennemtrængende Skrig, der jog mig Dødens
								Rædsel gjennem Sjælen. Som den forskrækkede Hind sprang hun op, og
								var borte! jeg saae intet mere, Alt bevægede sig omkring mig, jeg
								fløi afsted over Tjørn og Krat.»Antonio! Antonio!« hørte jeg Fabiani raabe langt bag ved mig, og jeg kom
								atter til Fatning. »Løber Du Harer op?« spurgte han. »Eller var det
								den poetiske Flugt, du tog?«»Han vil vise os,« sagde Genaro, »at han kan
								flyve, hvor vi kun komme frem i Fod-Gang! dog tør jeg nok vove samme
								Flugt!« Han stillede sig ved min Side, for at tage Løb.»Troe I, at jeg med min Signora paa Armen da
								kan holde Skridt med Eder?« udbrød Fabiani.
									Genaro standsede.Da vi kom til Vertshuset, søgte mit Øie forgjæves den blinde Pige,
								ideligt lød hendes Skrig for mit Øre, jeg hørte mit eget Hjerte
								banke derved. - Det var som havde jeg gjort en Synd Først havde jeg
								jo, uskyldig vel, sjunget Sorg og Smerte i hendes Sjæl, ved at
								tydeliggjøre hende sit Tab jaget Skræk og Angest i hendes Sjæl,
								trykket et Kys paa hendes Pande, det første, jeg endnu havde givet
								en Qvinde. Havde hun seet paa mig, da havde jeg ikke vovet det,
								hendes Ulykke, hendes Værgeløshed gav mig Mod. Og jeg bedømte Bernardo saa strængt?Jeg, som var et Syndens Barn som han, som de Alle. Jeg kunde have
								knælet for hende, bedt om Tilgivelse; hun var intet Sted at opdage.Vi steg paa Vognen, for at kjøre tilbage til Salerno igjen, endnu engang saae jeg om efter hende, men
								vovede ikke at spørge, hvor hun kunde være. Da udbrød Genaro: »Hvor er den blinde Pige?«»Lara?« sagde vor Fører, »hun sidder nok i
								Neptun-Templet! der er hun for det meste!«»Bella divina!« raabte Genaro, og kastede Kys med Fingeren hen imod Templet Vi
								rullede afsted.Lara hed hun altsaa. Jeg sad med Ryggen mod
								Kudsken, saae hvor Tempel-Søilerne fjernede sig meer og meer, men i
								mit Hjerte lød Pigens Angest-Skrig, min egen Smerte. Paa Veien havde
								en Flok Zigeunere leiret sig og gjort en stor Ild i Grøften, hvor de
								kogte og brasede. Den gamle Zigeunermoer slog paa Tambourin og vilde
								spaae os, men vi jog forbi. To sortøiede Piger forfulgte os et langt
								Stykke. De vare smukke, og Genaro morede sig
								over deres lette Flugt og brændende Øine, men skjønne og ædle som
									Lara vare de ikke.Mod Aften kom vi til Salerno, for næste
								Morgen at gaae til Amalfi og derfra til Capri.»Kun een Dag,« sagde Fabiani, »blive vi i Neapel, naar vi nu komme der, sidst i Ugen
								maae vi være hjemme i Rom! Du kan jo snart
								ordne dine Sager, Antonio?«Jeg kunde ikke, vilde ikke tilbage til Rom, men en Blyhed, en Frygt,
								den min Armod og Taknemmelighed i alle mine Livsaar havde indaandet
								mig, gjorde at jeg kun vovede at fremstamme: at Eccellenza vidst
								vilde vredes over denne Dristighed at komme tilbage.»Vi skulle sørge for alt!« afbrød mig Fabiani.»Tilgiv mig, men jeg kan ikke!« stammede jeg og greb Francescas Haand! »Jeg føler dybt, hvad jeg
								skylder Dem!«»Intet derom Antonio!>> svarede hun og lagde
								sin Haand paa min Mund. Fremmede bleve i det samme meldte, jeg stod
								taus i Krogen, følte, hvor svag jeg var. Fri og uafhængig som
								Fuglen, var jeg for to Dage siden, og han, som ikke lader en Spurv
								falde til Jorden, vilde ogsaa have sørget for mig, og dog lod jeg
								den første tynde Traad, der kastedes om min Fod, voxe til et
								Ankertoug. I Rom har Du sande Venner, tænkte
								jeg, sande og oprigtige, om ikke saa høflige, som de neapolitanske.
								Jeg tænkte paa Santa, som jeg aldrig mere
								vilde see,  tænkte paa Bernardo, som jeg jo i Neapel daglig maatte møde, Annunziata, der vilde komme, hans og hendes Elskovs Lykke! Til
									Rom, til Rom!
								der er det langt bedre! sagde mit Hjerte mig, medens min Sjæl higede
								efter Frihed og Uafhængighed.VII Eventyret i Amalfi. Den blaa
								Grotte paa Capri.Hvor smukt tog ikke Salerno sig ud fra Søen,
								da vi i den smukke Morgenstund seilede bort; sex raske Roerkarle
								brugte Aarerne, ved Roret sad paa Huk en lille Dreng, deilig til at
								male, han hed Alphonso. Vandet var
								glasgrønt. Hele Kysten til Høire syntes mægtige hængende Haver,
								anlagte af Phantasiens dristige Semiramis.
								Som Buegange laae nede i Søen de aabne dybe Huler, lange Brændinger
								legede derinde. Paa den fremspringende Fjeldspids laae et Castel, en
								Sky gled hen under dets Muurkrone. Vi saae Minuri og Majuri, og snart derpaa Masaniellos og Flavio
									Gjojas* Fødeby, Amalfi, der tittede
								frem mellem de grønne Viinhaver.Den store Skjønheds Fylde overvældede mig. Gid at alle Jordens
								Slægter kunde skue denne Herlighed! - Ingen Storm fra Nord eller
								Vest bringer Kulde og Vinter til denne blomstrende Have, paa hvis
								Terrasse Amalfi ligger. Kun fra Øst og Syd
								kommer Luftningen, den varme Luftning fra Orangernes og Palmernes
								Land hen over det deilige Hav.Fra Bredden, høit op af Bjergsiden, hænger Byen med sine hvide Huse
								med de flade østerlandske Tage, høiere oppe stige Viinhaverne, en
								eensom Pinie løfter sin grønne Skjærm op i den blaa Luft, hvorpaa
								Bjergryggen, det gamle Castel med sin Ringmuur, tjener Skyen til
								Leie.Fiskerne maatte bære os fra Baaden gjennem Brændingen op paa Land.
								Dybe Huler i Klipperne gik ind under Byen, i enkelte skyllede Vandet
								op, andre stode tomme, Baadene laae paa Siden, og en Vrimmel
								lykkelige Børn legede derinde, de fleste kun i en Skjorte eller med
								en lille Vest, der udgjorde deres hele Paaklædning. Halvnøgne
								Lazaroni strakte sig i det varme Sand, den brune Hætte var trukket
								om Ørene, det var den vigtigste Bedækning, medens de sov deres
								Middagssøvn. Alle Kirkeklokker klingede, et Tog af unge Geistlige i
									* Opfinderen af Compasset. Lilla-Klædninger gik os med
								Psalmesang forbi. En frisk Blomsterkrands hang om den Korsfæstedes
								Billede.Til Venstre, høit over Byen, ligger et prægtigt stort Kloster foran
								en dyb Bjerghule; dette er Herberg for alle Fremmede. Francesca kom i en Bærestol, vi andre,
								fulgte bagefter op ad den i Klippen indhuggede Vei, det klare blaa
								Hav laae dybt under os. Vi vare ved Klosterets Port, den dybe
								Klippehule tæt ved gabede os imøde. Tre Kors med Frelseren og
								Røverne stode derinde og over dem paa Klippens Stene, knælede Engle
								i brogede Klæder og med store hvide Vinger. Intet Kunstværk, alt
								formet af Træ og overmalet! men et fromt, troende Hjerte aander sin
								egen Skjønhed i det raatformede Billede.Gjennem den lille Klostergaard steg vi snart op til de os anviste
								Værelser; fra mit Vindue saae jeg det uendelige Hav, ned til
								Sicilien, som sølvhvide Punkter stode Skibene paa den fjerne
								Horizont.»Hr. Improvisator!« sagde Genaro, »skal vi
								ikke stige ned i de lavere Regioner, og see om Skjønheden der er saa
								stor, som her! Den qvindelige er det sikkert! thi de engelske Damer,
								vi have her til Naboer, ere dog ogsaa altfor kolde og blege! De har
								dog Sands for Qvinderne? Om Forladelse! Det er jo just disse, som
								have drevet Dem ud i Verden og forskaffet mig en behagelig Aften og
								et interessant Bekjendtskab!«Vi steg ned af Fjeldstien.»Den blinde Pige ved Paestum var dog smuk!«
								sagde Genaro. »Jeg troer jeg forskriver
								hende til Neapel, naar jeg skriver efter
								Calabreserviin! begge faae mit Blod til at brænde!«Vi kom nu til Byen, der laae, om jeg saa kan sige, forunderlig pakket
								paa sig selv. Imod den vilde det snevre Ghetto i Rom være en Corso. Gaderne vare smalle Slipper mellem de
								høie Huse og ind gjennem disse, snart kom man ind af en Dør i en
								lang Forstue, med smaa Aabninger paa Siden ind til mørke Værelser,
								snart var det et smalt Stræde mellem Mure og Klippevægge, Trappe op
								og Trappe ned, en halvdunkel Labyrinth af skidne Gange, jeg vidste
								ofte ikke, om det var Stue eller Gade jeg var i. Paa de fleste
								Steder brændte ogsaa Lamper, ellers havde det, skjøndt midt paa
								Dagen, været mørk Aften. Endelig aandede vi friere, stode paa en
								stor muret Bro, der forbandt to Fjeldrygge med hinanden, den lille
								Plads neden under var vist den største i hele Byen, to Piger
								dandsede der Saltarello, og en lille ganske nøgen Dreng, deilig
								formet og med brune Lemmer, stod 
								som en Amor og saae paa dem. Her frøs man aldrig, sagde man mig, den
								strængeste Kulde, Amalfi i mange Aar havde
								kjendt, var otte Graders Varme.Tæt ved det lille Taarn paa den fremspringende Klippegrund, hvorfra
								man seer den smukke Bugt til Minuri og Majuri, snoede sig en lille Sti mellem Aloer
								og Myrther, og snart skyggede Viinrankernes høie Buer over os. Vi
								følte en brændende Tørst og gik nu efter et lille hvidt Sted, der
								for Enden af Haven tittede saa venligt frem mellem det friske
								Grønne. Den milde, varme Luft var opfyldt med Duft, brogetdeilige
								Insecter surrede rundt om os!Huset, vi stod ved, var høist malerisk, i Væggen var indmuret til
								Stads nogle Marmor-Capiteler og en smuk Arm og Fod, fundne i Gruset.
								Paa Taget selv var en deilig Have af Oranger og frodige
								Slyngplanter, der som grønne Fløiels Tepper hang ud over Muren;
								foran blomstrede et Vildnis af Maanedsroser; to deilige Smaapiger
								paa sex til syv Aar legede og bandt Krandse, men smukkest var dog
								den unge Kone, med det hvide Liin over Haaret, der kom os imøde ved
								Døren, det sjælfulde Blik, de lange mørke Øienhaar, de ædle Former!
								ja, hun var meget skjøn! - Vi toge ogsaa Hatten dybere af!»Den smukkeste Pige eier altsaa dette Huus?« sagde Genaro. »Vil hun som Huusmoder give to trætte
								Vandringsmænd en Lædskedrik?«»Huusmoderen vil det med Fornøielse!« sagde hun leende og de
								sneehvide Tænder hævede de røde friske Læber; »jeg vil bringe Vinen
								herudenfor, men jeg har kun een Slags!«»Naar De skjænker den, bliver den fortræffelig!« sagde Genaro; »jeg drikker den helst, naar en ung
								Pige, saa smuk som De, skjænker mig den!«»Men Eccellenza maa tage til Takke med Konen i Dag!« -»De er gift,« sagde Genaro leende; »saa ung!«»O jeg er meget gammel!« sagde hun og loe.»Hvor gammel?« spurgte jeg. Hun saae mig spøgende ind i Øiet og
								svarede »28 Aar.« Hun var neppe mere end 15, men deiligt udvoxet; en
								Hebe kunde ikke formes skjønnere.»Otte og tyve?« sagde Genaro; »en smuk Alder,
								som klæder Dem godt? - De har længe været gift?«»20 Aar!« sagde hun, »spørg kun mine Døttre ad!« og de smaa Piger, vi
								havde seet lege, kom hen til os. »Er det Eders Moder?« spurgte jeg,
									 skjøndt jeg nok vidste, at det
								ikke var saa. De saae leende paa hende, nikkede derpaa ja og
								klyngede sig kjælent op til hende. Hun bragte os Vinen, en herlig
								Viin, og vi drak hendes Skaal.»Det er en Digter, en Improvisator,« sagde han og pegede paa mig.
								»Han har gjort alle Damerne i Neapel forrykt
								i Hovedet. - Men han er en Steen, en sælsom Krabat, tænk, han hader
								alle Fruentimmer, har aldrig endnu kysset en Qvinde!«»Det er umuligt,« sagde hun og loe.»Jeg er derimod af en ganske anden Slags jeg elsker alt Smukt, kysser
								alle skjønne Læber, er hans tro Følgesvend og forsoner saaledes
								Verden og Qvinderne, hvor vi komme. -Jeg faaer det ogsaa, indkræver
								det som en Rettighed hos enhver smuk Qvinde, og venter nu ogsaa her
								min Tribut!« Han greb hendes Haand.»Jeg fritager baade Dem og den anden Eccellenza; jeg har heller ikke
								noget at gjøre med at betale Tribut, det er noget, som min Mand
								altid gjør af!« -»Og hvor er han?«»Ikke saalangt borte!« svarede hun.»Saa smuk en Haand har jeg endnu ikke seet i Neapel!« - sagde Genaro, »hvad
								koster et Kys paa den?« -»En Skudo!« sagde hun.»Et paa Læberne altsaa det dobbelte?« sagde Genaro.»Det er slet ikke at erholde! det er min Mands Forpagtning!« og nu
								skjænkede hun atter den varmende, stærke Viin, spøgte og loe med os,
								men i Spøgen fik vi dog at vide at hun kun var 14 Aar, gift forrige
								Aar med en ung smuk Mand, der for Øieblikket var i Neapel og først kom hjem imorgen. - De smaa
								Piger vare hendes Sødskende og i Besøg hos hende, til Manden kom
								hjem. - Genaro bad dem om en Bouquet Roser,
								og de løb for at plukke, han havde lovet dem en Carlin derfor.Forgjæves bad han om et Kys, sagde tusinde søde Smigrerier, slyngede
								sin Arm om hendes Liv, og hun løsrev sig, skjændte, men kom dog
								altid tilbage, thi det morede hende dog. Han tog en Louisdor mellem
								Fingrene, fortalte, hvilke skjønne Baand der kunde kjøbes for den,
								hvor deiligt de vilde pynte i hendes mørke Haar; og denne hele Pragt
								kunde hun erholde ved blot at give ham et Kys, et eneste Kys.»Den anden Eccellenza er meget bedre!« sagde hun og pegede paa mig. -
								Mit Blod brændte, jeg tog hendes Haand, sagde, hun skulde ikke høre
								ham, det var et slet Menneske, ikke see paa hans fristende Guld, men
								hevne sig paa ham, ved at give mig et Kys.Hun saae paa mig.»Han har kun sagt et eneste sandt Ord i al sin Tale, det, at jeg
								endnu aldrig havde kysset en Qvinde; jeg har bevaret mine Læber
								rene, til jeg fandt den smukkeste, og nu haaber jeg, at De belønner
								Dyden!«»De er jo en ypperlig Forfører,« sagde Genaro, »stikker han ikke mig, der er saa drevet i
								Haandværket!«»De er ond med Deres Guld,« sagde hun, »og for at De skal see, at jeg
								hverken bryder mig om det eller om et Kys, saa skal Digteren have
								det!« Nu trykkede hun sine Hænder om mine Kinder, hendes Læber
								berørte mine, og hun forsvandt bag Huset.Da Solen var gaaet ned, sad jeg oppe i Klostret i mit lille Værelse,
								og saae fra Vinduet ud over Havet; det var rosenrødt og gik i lange
								Brændinger, Fiskerne trak deres Baade op paa Sandet, og da Mørket
								steg skinnede Lysene klarere, Brændingerne vare svovlblaa; Alt var
								saa uendeligt stille; da sang Fiskerne med Koner og Børn en Choral
								ved Stranden, de barnlige Sopraner blandede sig med den dybe Bas, og
								Vemod steg i min Sjæl. Et Stjerneskud spillede hen af Himlen, det
								faldt ned bag Viinhaverne, hvor den lystige unge Kone i Dag havde
								kysset mig; jeg tænkte paa, hvor smuk hun var, tænkte paa den blinde
								Pige, Skjønheds Billedet ved Tempelruinerne, men Annunziata stod i Baggrunden, aandelig og legemlig skjøn,
								altsaa dobbelt skjøn! Mit Bryst udvidede sig, min Sjæl brændte af
								Kjærlighed, af Længsel og Savn. Den rene Flamme, Annunziata havde tændt i mit Hjerte, Altarilden, hvis
								Præstinde hun var, havde hun styrtet om, forladt den, Ilden brændte
								nu vildt i den hele Bygning. »Evige Guds Moder!« bad jeg, »mit Bryst
								er fuldt af Kjærlighed! mit Hjerte sprænges af Længsel og Savn!« Og
								jeg greb Roserne, der stode i Glasset, trykkede den skjønneste til
								mine Læber, og tænkte paa Annunziata.Længer kunde jeg ikke udholde det, gik ned til Havet, hvor de lysende
								Brændinger brødes, hvor Fiskeren sang og Vinden luftede. Jeg steg op
								paa den murede Bro, hvor jeg havde staaet i Dag. En Skikkelse,
								indsvøbt i en stor Kappe, sneg sig tæt forbi mig, det var Genaro, saae jeg. Han gik ad Stien til det
								lille hvide Huus, jeg fulgte efter. Nu  svævede han tæt forbi Vinduet, gjennem
								hvilket Lampen skinnede ud til os. Her tog jeg Plads, skjult mellem
								de nedhængende Viinløv, og kunde nu see ind i Stuen. Der var et
								lignende Vindue paa den modsatte Side, en høi Trappe førte til
								Sideværelset.De to smaa Piger laae, næsten afklædte, kun med Skjørtet løst om sig,
								og sang foran det lille Bord, hvor Crucifixet og Lampen stod; den
								ældre Søster, Huusmoderen, som hun jo var, knælede i Midten. Det var
								Madonna med to Engle, en levende Altartavle, som malet af Raphael;, jeg saae for mig. Hendes mørke Øie
								var hævet i Veiret, Haaret hang i rig Fylde ned over deri nøgne
								Skulder, Hænderne foldede sigover det ungdommelige, skjønne Bryst.Mine Pulseslag gik raskere, jeg vovede neppe at aande. Nu reiste de
								sig alle tre; hun fulgte Smaapigerne op ad Trappen til Sideværelset,
								lukkede Døren til, og gik nu og puslede i den forreste Stue. Jeg
								saae hun tog op af en Skuffe en rød Tegnebog, vendte den flere Gange
								og smilte, var ogsaa i Begreb at aabne den, men rystede i det samme
								med Hovedet og kastede den igjen i Skuffen, som om nogen overraskede
								hende.Et Øieblik efter hørte jeg en sagte Banken paa det modsatte Vindue,
								forskrækket saae hun derhen, lyttede, det bankede igjen, og jeg
								hørte nogen tale, men kunde ikke gribe et eneste Ord.»Eccellenza! raabte hun høit, »hvad vil De? Hvorfor kommer De her paa
								denne Tid? For Himlens Skyld! Jeg er vred, meget vred derfor!«Han sagde atter noget!»Ja, ja, det er sandt! raabte hun, »De har glemt Deres Tegnebog! min
								lille Søster var nede i Vertshuset, for at bringe Dem den, men De
								boer vist oppe i Klosteret! I Morgenstunden havde hun søgt Dem der.
								Her er den!«Hun tog den frem, han sagde igjen nogle Ord, hun rystede med Hovedet.»Nei, nei! hvad tænker De paa! jeg aabner ikke Døren! De kommer ikke
								ind!« Nu gik hun hen til Vinduet og lukkede det op, for at række ham
								Bogen. Han greb efter hendes Haand, hun lod Bogen falde, den blev
								liggende paa Vindues-Karmen, Genaro strakte
								nu Hovedet ind, den unge Kone traadte hurtigt over til Vinduet hvor
								jeg stod, nu kunde jeg høre hvert Ord Genaro
								sagde.»Og De vil ikke tillade mig at kysse Deres smukke Haand til Tak? Ikke
								modtage den ringeste Findeløn? - Ikke engang række mig et Bæger
								Viin! Jeg brænder af Tørst! det er der jo slet intet ondt i.
								-Hvorfor ikke tillade mig at træde ind?«»Nei,« sagde hun, »vi have intet at tale om paa denne Tid, tag hvad
								De har glemt, og lad mig faae Vinduet lukket!«»Jeg gaaer ikke,« sagde Genaro, »før De
								rækker mig Deres Haand, før De giver mig det Kys, De bedrog mig for
								i Dag og gav til det dumme Menneske!« -»Nei, nei,« sagde hun, men loe dog i sin Vrede. »De vil tiltvinge Dem
								hvad De ikke faaer!« sagde hun, »derfor vil jeg ikke, gjør det
								ikke!«»Det er sidste Gang!« sagde Genaro i en blød,
								bedende Tone, »sikkert sidste Gang, vi sees, og De kan nægte mig kun
								det, at række mig Haanden! mere forlanger jeg ikke, skjøndt mit
								Hjerte har tusinde Ting at sige Dem. - Madonna vil jo, at vi
								Mennesker skulle elske hinanden, som Broder og Søster! som Broder
								vil jeg dele mit Guld med Dem! - pynte Dem skal De og blive dobbelt
								saa smuk som De er! Alle Veninderne ville misunde Dem, Ingen skal
								see vor Lykke!« og nu i et rask Spring var han inde af Vinduet.Hun udstødte et Skrig: »Jesus Maria!« jeg greb voldsomt i Vinduet,
								hvor jeg stod, Glasset klirrede, og som drevet af en usynlig Magt,
								foer jeg om til det aabne Vindue, i det jeg rev en Lægte løs, der
								laae over Viinløvhvelvingen, for dog at have et Slags Vaaben.»Er det Dig, Nicolo?« raabte hun høit.»Mig!« svarede jeg dybt og fast. Jeg saa Genaro flygte igjen ud af Vinduet, hans Kappe flagrede i
								Vinden, og Lampen slukkedes, det blev ganske mørkt i Værelset.»Nicolo!« raabte hun ved Vinduet, og hendes
								Stemme bævede. »Du her igjen? Madonna være lovet!«»Signora!« stammede jeg.»Alle I Hellige!« hørte jeg hende sige; Vinduet fløi til; jeg stod
								som naglet fast derude. Nogle Øieblikke vare forbi, og jeg hørte
								hende sagte gaae hen af Gulvet, Døren til Kammeret aabnes og lukkes
								igjen. Hun bankede noget fast, som slog hun Søm og Skudder for. »Nu
								er hun sikkret!« tænkte jeg, og sneg mig sagte bort, jeg følte mig
								saa vel, saa forunderlig glad om Hjertet »Nu har jeg dog betalt det
								Kys, jeg fik i Dag!« sagde jeg til mig selv, »maaskee havde hun
								givet mig et til,  havde hun vidst,
								hvilken beskjærmende Engel jeg var hende!« -Da jeg kom til Klosteret, blev jeg just kaldet til Aftensbordet,
								ingen havde savnet mig! men Genaro kom ikke,
									Francesca var urolig, Fabiani sendte Bud paa Bud, endelig kom han; han havde
								spadseret paa Bjergene og forvildet sig, fortalte han, men havde til
								Lykke truffet en Bonde, der havde ført ham paa den rette Vei.»Deres Kjole er ogsaa ganske flænget,« sagde Francesca, Genaro greb i Fligen; »ja det Stykke sidder i
								en Tornebusk!« sagde han, »jeg mærkede det nok! - Himlen veed ogsaa,
								hvor jeg saaledes kunde gaae og forvilde mig! den smukke Aften var
								det, Mørket faldt saa hurtigt paa, og jeg vilde da forkorte Veien;
								men saa kom jeg just af den!«Vi loe af hans Eventyr, jeg kjendte det bedre, vi drak paa hans
								Sundhed, Vinen var ypperlig, vi bleve ret oprømte. Da vi siden kom
								paa vore Værelser, hvor kun en Dør skilte mit fra Genaros, kom han halv afklædt ind til mig, loe, og lagde
								fortrolig Haanden paa min Skulder, bad mig ikke drømme for meget om
								den smukke Kone, vi havde seet i Dag!»Kysset fik dog jeg!« sagde jeg spøgende.»O ja, det fik De!« sagde han leende, »og troer De, jeg er blevet
								Stedbarn ?«»Ja, det synes det dog!« sagde jeg! -»Stedbarn er jeg endnu aldrig blevet,« sagde han i en kold Tone, der
								laae næsten noget Bittert deri, men et let Smiil spillede igjen om
								Munden, og han hvidskede: »kunde De tie, skulde jeg fortælle Dem
								noget!«»Fortæl mig!« bad jeg. »Ingen skal høre en Stavelse af mig!« Jeg
								ventede nu, at høre hans Beklagelse over det slet udfaldne Eventyr,
								det var ogsaa dette.»Jeg glemte i Dag med Villie min Tegnebog ovre hos den smukke Kone,
								for at have en Skingrund til at komme der ved Aften, for saa ere
								Konerne ikke saa strænge. Der er det, jeg har været; ved at kravle
								over Havemuren og op mellem Hækkerne, har jeg revet Kjolen itu!«»Og den smukke Kone?« spurgte jeg.»Hun var dobbelt smuk,« sagde han og nikkede betydningsfuldt,
								»dobbelt smuk og slet ikke stræng, da vi vare ene! det vidste jeg
								nok. Dig gav hun eet Kys, mig gav hun tusinde og sit Hjerte som
								Tilgift. Jeg vil drømme om min Lykke den hele Nat! stakkels Antonio!« han kyssede ad mig paa Fingrene og
								hoppede til Seng.Morgenhimlen var som bedækket med et graat Flor, da vi forlode
								Klosteret; ved Stranden ventede vore raske Roerkarle, der igjen bar
								os ud i Baaden. Reisen gik til Capri, Himlens Flor brast i lette
								Skyer, Luften blev dobbelt høi og klar, ikke en Bølge rørte sig, som
								et vatret Baand var den hele Krusning paa Havet. Det deilige Amalfi forsvandt bag Klippen. Genaro kastede et Kys derhen, idet han sagde
								til mig: »der have vi plukket Roser!«»Du greb i det mindste i Tornene!« tænkte jeg, og nikkede bejaende.Det store uendelige Hav ned til Sicilien og Africa udbredte sig for
								os, til venstre laae Italiens Klippekyst med sine sælsomme Huler,
								foran enkelte af disse laae smaa Byer; de syntes at være traadte ud
								af Hulerne, for at sole sig lidt, inde i de andre sad Fiskerne, de
								kogte deres Mad og tjerede deres Baade bag den høie Brænding.Havet syntes en feed, blaa Olie, vi stak Haanden ned i det, og den
								syntes blaa som det. Skyggen paa Vandet, Baaden kastede, var det
								reneste Sortblaa, Aarens Skygge en bevægelig Slange i alle Nuancer
								af Blaat.Herlige Hav! jublede jeg, intet i den hele Natur, Himlen undtagen, er
								skjøn, som Du! Jeg erindrede, hvorledes jeg som Barn ofte havde
								ligget paa Ryggen og drømt mig op i den blaa uendelige Luft; nu
								syntes min Drøm at være opløst i Virkelighed,.\Vi kom forbi tre smaae Klippeøer. »I galli;«
								mægtige Steenblokke var det, kastede paa hinanden, Kjæmpe-Taarne
								reiste fra Dybet, og andre rystede over disse: Den blaa Brænding
								slog op om de grønne Steenmasser. I Storm maatte det være et Scylla
								med sine hylende Hunde.Vandfladen slumrede om det nøgne steenrige Cap Minerva, hvor Oldtiden
								lod Sirenerne bygge; foran laae det romantiske Capri, hvor Tiber havde svælget i
								Vellyst og skuet over Bugten til Neapels Kyst. Seilet blev heiset
								paa vor Baad, og baaret af Vind og Bølger nærmede vi os Øen. Nu saae
								vi først Vandets uhyre Reenhed og Klarhed. Det var saa uendeligt
								gjennemsigtigt, som var det Luft, vi gled hen over, hver Steen,
								hvert Rør, Favne dybt under os, var tydeligt, jeg svimlede ved fra
								den lille Baad at see det Dyb jeg gled hen over.Kun fra een Side er Øen Capri tilgjængelig;
								rundtom steile, lodrette Klippemure, mod Neapel skraane de
								amphitheatralsk med Viinhaver, Oranger og Olieskove; nede ved
								Stranden ligge nogle Fiskerhytter 
								og en Vagt; høiere oppe mellem de grønne Haver titter Byen Anacapri frem, en ganske lille Vindelbro og
								Port fører der ind I Vertshuset hos Pagani,
								hvor den høie Palme staaer ved Døren, slog vi os til Hvile.Paa Æsler skulde vi efter Middagsbordet ride op til Ruinerne af
								Tibers Villa, men nu ventede Frokosten, og mellem den og det
								følgende Maaltid vilde Francesca og Fabiani udhvile sig, for at samle Kræfter
								til den forestaaende Promenade. Genaro og
								jeg følte ingen Trang dertil. Øen syntes mig ikke større, end at vi
								nok i et Par Timer kunne roe om den og see de høie Klippeporte, der
								mod Syd hæve sig isolerte op af Vandet.Vi toge en Baad og to Roerkarle, det blæste lidt, saa at vi kunde
								bruge Seil den halve Vei omkring. Søen brødes mod de lave Skjær.
								Fiskegarn laae udspændte mellem dem, saa vi maatte skyde et Stykke
								uden om disse; det var en deilig lystig Fart i den lille Baad Snart
								saae vi fra Havet op mod Himlen kun de lodrette Klipper, de graae
								Steenmasser, i Revnerne hist og her en Aloe eller en vild Levkoi,
								men ikke Fodfæste selv for Steengjeden. Nede i Brændingen, der slog
								op som en blaa Ild, voxte paa Klippen de blodrøde Søæbler, der vaade
								af Vandet havde en dobbelt Glands, det syntes som Klippen blødte ved
								hvert Bølgeslag.Nu laae det aabne Hav til Høire, Øen til Venstre; dybe Huler, hvis
								øverste Aabning ragede lidt over Vandet, viste sig i Klippen,
								enkelte bleve kun synlige i Brændingen. Dernede bygge Sirenerne, det
								blomstrende Capri, vi kravle om paa, er kun Taget over deres
								Klippeborg.»Ja onde Aander bygge der,« sagde den ene Roerkarl, en gammel Mand
								med sølvhvidt Haar. »Deiligt skal der være, men de slippe ikke deres
								Rov, og kommer En igjen ud derfra, da har han ikke Forstand for
								denne Verden!« - Og han viste os længere frem en Aabning noget
								større end de andre, dog ikke stor nok til at vor Baad, endog uden
								Seil og om vi strakte os ud i den, kunde for Bredde eller Vidde,
								komme derind.»Det er Hexehullet,«* hvidskede den Yngre,
								der sad ved Roret, og * Med dette Navn benævnte Capris
									Indvaanere den blaa Grotte, for den, saavidt jeg veed, 1831
									egendigt opdagedes af Tydskerne Friis og
										Kubitz, og derpaa blev alle Reisendes Maal, der besøge
									Syditalien. nu dreiede mere ud fra Klippen.
								»Derinde er alting Guld og Ædelstene, men man brænder op i Ildslue,
								kommer man derind! - Sancta Lucia, bed for os!«»Gid jeg havde en af Sirenerne her i Baaden!« sagde Genaro. »Men smuk skulde hun være! vi skulde
								nok komme ud af det!«»Deres Lykke hos alle Damer,« sagde jeg leende, »vilde ogsaa gjelde
								her!«»Paa den svulmende Sø skal man just kysse og omfavne, det er
								Bølgernes evige Leeg! Ak,« sukkede han, »havde vi nu den smukke Kone
								fra Amalfi. Det var en Qvinde! ikke sandt!
								De nippede jo dog til Læbernes Nectar. Hvor hun kunde synes kostbar,
								tilbageholdende, De skulde have seet hende iaftes, hun brændte
								hæftigere end jeg!«»Nei, nei!« sagde jeg, halv uvillig over hans uforskammede Pralen.
								»Det er ikke saa, jeg veed det bedre!«»Hvorledes forstaaer jeg dette!« spurgte han, og saae mig forundret
								ind i Ansigtet. »Jeg har seet det selv, Tilfældet førte mig derhen;
								jeg tvivler ellers ikke om, at De har større Lykke, men denne Gang
								vil De kun spøge med mig!« - Han saae endnu taus paa mig.»Jeg gaaer ikke,« gjentog jeg leende efter Genaro, »før De giver mig det Kys, De bedrog mig for og gav
								det dumme Menneske!«»Signore! De har beluret mig,« sagde han alvorligt, og jeg saae ham
								blive ganske hvid i Ansigtet. »Hvor tør De fornærme mig? De slaaes
								med mig, eller De har min Foragt!«Den Virkning havde jeg ikke ventet, min Tale vilde have gjort paa
								ham.»Genaro, det er ikke Deres Alvor!« udbrød jeg
								og tog hans Haand; han trak den tilbage, svarede mig ikke, men
								befalede Matroserne at sætte i Land.»Ja, vi maae Øen omkring!« sagde den Gamle, »kun hvor vi gik ud fra,
								kunne vi komme ind igjen.«De brugte Aaren, og snart nærmede vi os de høie Klippebuer i det blaa
								svulmende Vand; men Vrede og Bedrøvelse bevægede mit Sind, jeg saae
								paa Genaro, der pidskede med sin Stok i
								Vandet.»Una tromba!« udbrød den yngste af Søfolkene,
								og hen over Søen fra Cap Minerva svævede en kulsort Sky-Søile i
								skraa Retning fra Havet op mod Himlen, Vandet kogte rundt om den;
								hurtigt lod de Seilet falde paa vor Baad.»Hvor styre vi hen?« spurgte Genaro.»Tilbage, tilbage,« sagde den Unge.»Hele Øen om igjen?« spurgte jeg.»Ind under Læ, tæt ved Klippevæggen, Skypumpen tager Retning længer
								ud ad!« -»Brændingen vil slaae Baaden itu mod Klippen!« sagde den Gamle, og
								greb rask i Aaren. -»Evige Gud!« stammede jeg, thi den sorte Sky-Søile kom med Vindens
								Hurtighed hen over Vandet, som vilde den gaae langs med Capris
								Fjeldvæg, hvor vi vare; den vilde hvirvle os op med sig, eller
								trykke os ned i Dybet, tæt ved den lodrette Klippekyst. Jeg greb i
								Aaren med den Gamle, Genaro hjalp den Yngre,
								men vi hørte alt Vinden hvine og Vandet koge for Skypumpens Fod, det
								var, som den selv drev os bort fra sig.»Sancta Lucia frels os!« raabte begge
								Søfolkene, slap Aarene og sank paa Knæ!»Grib dog Aaren!« raabte Genaro, men
								dødblege, saae de mod Himlen. - Da susede Orkanen over vore Hoveder;
								til Venstre ikke langt fra os, gik den sorte Nat over Bølgerne, de
								løfted os høit, høit i Veiret, slog skumhvide over Baaden. Luften
								præssede, som vilde Blodet ud gjennem Øiet, det blev Nat, Dødens
								Nat. Jeg følte kun eet, at Havet laae over mig; at jeg, at vi alle
								vare Havets, Dødens Bytte. Min Bevidsthed forlod mig. -Mere end Vulkanens Storhed, stærkt som Adskillelsen fra Annunziata, staaer det Syn for mig, jeg
								saae, da mit Øie atter aabnedes. Den blaa Æther var dybt under mig,
								over mig og rundt om. Jeg rørte Armen, og som electriske Ildfunker
								glimrede Millioner Stjerneskud om mig. Af Luftens Strømme blev jeg
								baaret; jeg var vistnok død, svævede nu gjennem Ætheren til Guds
								Himmel; dog en tung Vægt laae paa mit Hoved, det var min jordiske
								Synd; den bøiede mig ned ad, Luftstrømmen slog over mit Hoved, det
								var, som den kolde Sø; mekanisk greb jeg frem for mig, jeg følte en
								fast Gjenstand, og klamrede mig om den, en Dødsmathed gik gjennem
								mit hele Væsen, jeg følte, der var ei Blod, ei Marv i mig; mit Liig
								laae vist paa Havets Dyb, det var min Sjæl, der nu steg mod sin
								Skjæbne. »Annunziata!« sukkede jeg. Mit Øie
								lukkede sig atter. Denne Afmagt har vistnok varet længe. -Jeg
								aandede atter, og følte mig mere styrket, min Bevidsthed var
								sundere. - Jeg laae paa en kold fast Masse, som paa en Klippespids,
									 høit i den uendelig blaa Æther,
								der lyste rundt om; over mig hvælvede sig Himlen, med sælsomme
								kegleformede Skyer, blaa som den, alt var Ro, alt saa uendeligt
								stille; men en isnende Kulde følte jeg i mit hele Væsen; langsomt
								reiste jeg Hovedet. Mine Klæder vare blaa Luer, mine Hænder skinnede
								som Sølv, og dog følte jeg, at de vare legemlige. Mine Tanker
								anstrængte sig: hørte jeg Døden eller Livet til? Jeg rakte Haanden
								ned i den sælsomme, skinnende Luft under mig. Det var Bølgen, jeg
								greb i, og dog var den Flamme, blaa, som det brændende Spiritus, men
								koldt, som Vandet; Draaberne, der stænkede i Veiret, skinnede
								rosenrøde; som Skypumpen ude paa Søen men mindre og tindrende blaa,
								stod en Søile, uformet og høi, tæt ved mig. Var det min Skræk, min
								Erindring, der viste mig dette Billede; jeg vovede efter nogle
								Øieblikke sagte at berøre det; det var fast som Steen, kold som den,
								jeg strakte Haanden ud i det halvdunkle Rum bag ved og mødte faste,
								glatte Mure, men mørkeblaa som Nathimlen. Hvor var jeg? - En
								skinnende Sø var det, jeg havde antaget for Luft under mig, den
								brændte svovlblaa, men uden Hede. Var det den, der oplyste Alt rundt
								om, eller lyste Klippevæggene og Buen høit over mig. Var det Dødens
								Bolig, Grav-Cellen for min udødelige Aand! et jordisk Opholdssted
								var det ikke. I alle Overgange af Blaat lyste enhver Gjenstand, jeg
								selv stod i en Glands, som strømmede Lyset ud inden fra.Tæt ved mig var en hugget Trappe, den syntes af mægtige Saphirer,
								hvert Trin var uhyre Blokke af denne funklende Steen; jeg steg
								derop, men Klippestykker lukkede Indgangen for mig. Var jeg ei
								værdig at træde det Himmelske nærmere. Med et Menneskes Vrede imod
								mig, var jeg gaaet ud af Verden. Hvor var Genaro, hvor de to Roerkarle? -Jeg var ene, ganske ene; jeg
								tænkte paa min Moder, paa Domenica, Francesca, paa dem Alle, og følte, at min
								Phantasie skabte intet Blændværk, den Glands, jeg skuede, var til,
								saaledes som jeg selv var det, aandelig eller legemlig. I en
								Klipperevne stod en løs Gjenstand, jeg berørte. Det var en Konka,
								tung og stor; den var fyldt med Guld og Sølvmynter, jeg følte de
								enkelte Stykker, og mit Opholdssted blev mig mere sælsomt. Tæt ved
								Vandfladen, ikke langt fra hvor jeg stod, saae jeg en klar blaa
								Stjerne, den kastede en eneste lang Straale, ætherreen hen over
								Vandspeilet, og som jeg saae, formørkedes den som Maanen, en sort
								Gjenstand viste sig, og en lille Baad gled hen over det brændende
								blaa Vand, det var som om den steg op af  Dybet og svømmede let hen over det; en
								gammel Mand roede langsomt, Vandet skinnede rosenrødt ved hvert
								Aareslag. I den anden Deel af Baaden sad endnu en menneskelig
								Skikkelse, en Pige var det, kunde jeg see. Tause, ubevægelige, som
								Steenbilleder sad de, kun den Gamles Hænder rørte sig med Aaren. Et
								forunderligt dybt Suk naaede til mig, det var, som om jeg kjendte
								det igjen; - de roede om i en Cirkel, nærmede sig derpaa Stedet,
								hvor jeg stod. Den Gamle lagde Aaren op i Baaden, Pigen hævede
								Hænderne i Veiret og udbrød dybt og smerteligt: - »Gudsmoder, forlad
								mig ikke. - Her er jeg jo, som du har sagt!«»Lara,« raabte jeg høit! Det var hende. Jeg
								kjendte Stemmen, jeg kjendte Skikkelsen, det var Lara, den blinde Pige fra Tempelruinerne i Paestum.»Giv mig Øiets Lys! lad mig skue Guds deilige Verden!« sagde hun. Det
								var, som om den Døde havde talt, det bævede mig gjennem Sjælen, den
								Verdens Skjønhed, jeg ved min Sang havde aandet Anelse om i hendes
								Bryst krævede hun af mig. - Min Læbe forstummede, taus udbredte jeg
								Armene, hun hævede sig endnu engang. »Giv mig!« stammede hendes
								Læber, og hun sank tilbage i Baaden. Vandet stænkede som Ilddraaber
								op om den. Et Øieblik bøiede den Gamle sig over hende, steg derpaa
								op, hvor jeg stod, hans Blik hvilte paa mig, jeg saae ham gjøre
								Korsets Tegn i Luften, derpaa greb han den mægtige Kobberkonka,
								satte den i Baaden og steg selv derud; instinktmæssigt fulgte jeg
								efter, hans forunderlige mørke Blik stirrede ubevægeligt paa mig; nu
								greb han Aaren, vi seilede mod den lysende Stjerne, en kold
								Luftstrøm trængte os imøde, jeg bøiede mig over Lam, en snever Klippeaabning sluttede sig om os, men kun
								et Øieblik, da laae Havet, det store Hav, i sin uendelige
								Udstrækning foran os, og bag ved reiste sig op mod Himlen de
								lodrette Klipper; en lille mørk Aabning var det, vi var kommet ud
								af, tæt ved var en lav Skrænt, overvoxet med enkelte Hækker og
								mørkerøde Blomster; Nyet skinnede forunderligt klart.Lam hævede sig i Veiret. -Jeg vovede ikke at
								røre hendes Haand, en Aand var hun, Aander var det Hele, følte jeg,
								intet Drømmebillede af min Phantasie.»Giv mig Urterne!« sagde hun og strakte Haanden ud. - Det var, som
								jeg maatte følge Aandens Stemme. Jeg saae paa de grønne Hækker, de
								røde Blomster, der voxte paa den lave Skrænt under de høie  Klipper, jeg steg af Baaden,
								plukkede Blomsterne, de duftede sælsomt, jeg rakte Bouquetten,
								Dødens Mathed gik gjennem mine Lemmer, jeg sank i Knæ, men endnu
								saae mit Øie, hvor den Gamle slog Korsets Tegn, tog Blomsterne,
								løftede Lara i en større Baad, der laae ved
								Siden; den mindre blev bundet bag ved, Seilet heiset, og de seilede
								bort, hen over Søen; jeg strakte mine Hænder efter dem, men Døden
								gik tungt over mit Hjerte, det var som om det brast.»Han lever!« var det første Ordjeg atter hørte; jeg slog Øiet op og
								saae Fabiani og Francesca; der stod endnu en Fremmed hos mig, han holdt min
								Haand og saae mig alvorligt og tænkende ind i Øiet. -Jeg laae i et
								smukt stort Værelse, det var Dag. - Hvor var jeg? Feber brændte i
								mit Blod, kun langsomt og efterhaanden erfarede jeg, hvorledes jeg
								var kommet her, hvorledes jeg var reddet.Da Genaro og jeg igaar ikke vendte tilbage,
								havde man været meget urolig for os; Fiskerne hørte man heller ikke
								til, og da en Skypompe var seet at gaae sydligt om Kysten, var vor
								Skjæbne som afgjort To Fiskerbaade bleve strax sendte ud til at
								omseile Øen, saa at de mødte hinanden, men intet Spor af os eller
								Baaden var at opdage; Francesca havde grædt,
								hun var mig dog saa god; med Smerte beklagede hun Genaro og de stakkels Søfolk. - Fabiani havde ingen Ro, selv maatte han med at søge, hver
								lille Klipperift vilde han speide, om ikke een af os ved Svømning
								havde reddet sig derhen, men nu maaskee leed den skrækkeligste Død,
								Angestens og Hungerens; thi fra ingen Side der kunde man stige op
								til Menneskene. I den tidlige Morgen roede han ud med fire raske
								Karle, undersøgte de fritstaaende Klippeporte i Søen, de enkelte
								Klipperevner. Roekarlene vilde ikke nærme sig det frygtelige
								Hexehul, men Fabiani befalede dem at styre
								hen imod den lille grønne Skrænt - Da han nærmede sig Stedet, saae
								han, lidt ovenfor, en Skikkelse ligge udstrakt, det var mig, jeg
								laae som et Liig mellem de grønne Hækker; mine Klæder vare
								halvtørrede af Vinden, de tog mig i Baaden, han dækkede mig til med
								sin Kappe, gned mit Bryst og mine Hænder, og følte da, at jeg
								aandede svagt; de fik mig i Land og under Lægens Behandling, -jeg
								var atter blandt de Levendes Tal, Genaro og
								begge Søefolkene vare druknede. Jeg maatte fortælle, hvad jeg kunde
								erindre, og jeg talte om den sælsomme straalende Hule, hvor jeg var
								vaagnet, om Baaden med den gamle Fisker og den blinde Pige, de sagde
								Alle, det var min Phantasie, en 
								Feberdrøm i Natteluften, selv maatte jeg jo troe det og dog kunde
								jeg ikke, det stod altfor levende i min Sjæl.»Ved Hexehullet fandt de ham?« spurgte Lægen, og rystede med Hovedet.»De troer dog ikke, at dette Sted har mere Kraft, end ethvert andet?«
								spurgte Fabiani.»Naturen er en Kjæde af Gaader,« sagde Lægen, »de færreste have vi
								endnu løst!«-Det blev som Dag i min Sjæl. Hexehullet, den Verden, vore Sømænd have
								talt om, hvor Alt var glimrende, var Ild og Straaler! Havde Søen
								kastet mig derind? Jeg erindrede den snevre Aabning, jeg seilede ud
								igjennem. Var det Virkelighed eller Drømme? Havde jeg skuet ind i en
								Aandeverden? Madonnas Naade havde frelst og beskjærmet mig. Min
								Tanke drømte sig tilbage i den straalende skjønne Hal, hvor min
								Skytsengel hed Lara. Sandhed var det Hele,
								ingen Drøm! jeg havde seet, hvad først Aar efter blev opdaget og nu
								er Capris, ja Italiens skjønneste Eie: Grotta Azzurra; Qvinden selv var den blinde
								Pige Lara fra Paestum. Men hvor kunde jeg da troe det, da tænke det. - Det
								var jo altfor sælsomt! jeg foldede mine Hænder og tænkte paa min
								Skytsengel.VIII Hjemreisen.Francesca og Fabiani
								bleve endnu to Dage paa Capri, for at vi
								kunde gjøre Reisen sammen tilbage til Neapel. - Var jeg før enkelte
								Gange saaret ved deres Tale, deres Maade at behandle mig paa, saa
								mødte jeg nu saa megen Omhu og Kjærlighed, at jeg af ganske Hjerte
								klyngede mig til dem. »Du maa følge med os til Rom,« sagde de, »det
								er det Fornuftigste og Bedste.« Min sælsomme Frelse, det
								forunderlige Syn i Hulen virkede ind paa mit exalterede Gemyt jeg
								følte mig saa ganske i den usynlige Leders Haand, der kjærligt leder
								Alt til det Bedste, at jeg nu greb alt Tilfældigt, som en Styrelse,
								var resigneret; og da Francesca venligt
								trykkede min Haand, og spurgte, om jeg havde Lyst at leve i Neapel
								med Bernardo, forsikkrede jeg, at jeg vilde,
								maatte til Rom.»Vi vilde have grædt mange Taarer for Dig, Antonio!« sagde Francesca og trykkede
								min Haand, »Du er vort gode Barn! Madonna har holdt sin skjærmende
								Haand over Dig!« -»Eccellenza skal vide,« sagde Fabiani, »at
								den Antonio, han var vred paa, er druknet i
								Middelhavet, og at vi bringe den gamle, fortræffelige Antonio hjem med!«»Den stakkels Genaro,« sukkede da Francesca, »han havde et ædelt Hjerte, Liv
								og Aand! Et Mønster var han i Alt!«Lægen sad flere Timer hos mig; han var egentlig fra Neapel og kun i et Besøg paa Capri. Tredie Dag fulgte han med os tilbage,
								jeg var da fuldkommen vel, sagde han, legemlig maaskee, men ikke
								sjælelig; jeg havde skuet ind i Dødens Rige, følt Dødsengelens Kys
								paa min Pande, Ungdommelighedens Mimosa havde sammenrullet sine
								Blade. Da vi stege i Baaden, hvor Lægen fulgte os, og jeg saae det
								klare gjennemsigtige dybe Vand, knugede Erindringerne saa sælsomt
								min Sjæl, jeg tænkte paa, hvor nær jeg havde været Døden, og paa min
								forunderlige Frelse; Solen skinnede saa varmt paa det herlige blaa
								Hav; Livet er dog smukt! følte jeg, og Taarer trængte frem i mit
								Øie. Alle tre beskjæftigede de sig kun med mig, ja Francesca selv talte om  mit smukke Talent, kaldte mig Digter, og da
								Lægen hørte, at det var mig, som havde improviseret, fortalte han,
								hvilken Lykke jeg havde gjort hos alle hans Venner, hvor henrykt man
								havde været! Vinden var fortræffelig og istedet for at styre ind til
									Sorrent, som først var bestemt, og
								derfra at gaae over Land til Neapel, seilede
								vi nu lige op til Byen. I mit Logie fandt jeg tre Breve, et fra Federigo, han var igaar reist til Ischia, og
								kom først om tre Dage tilbage; det bedrøvede mig, jeg fik ham altsaa
								ikke sagt Lev vel! thi vor Afreise var bestemt til næste Middag. Det
								andet Brev, sagde Camerieren mig, var kommet Morgenen efter jeg var
								reist bort, jeg læste: »et trofast Hjerte, der mener Dem det ærligt
								og godt, venter Dem før Aften!« Nu stod Huset og dets Nummer, men
								intet Navn, kun: »Deres gamle Veninde.« Det tredie Brev var fra den
								Samme og kommet igaar; der stod: »Kom Antonio! Skrækken fra sidste ulykkelige Øieblik, vi vare
								samlede, er vel overstaaet. - Kom snart! betragt det som en
								Misforstaaelse. - Alt kan blive godt, kun udsæt det intet Øieblik
								med at komme!« -det samme Mærke under. At det var fra Santa, var tydeligt nok, skjøndt hun havde
								valgt et andet Huus end sit eget til Sammenkomsten. Jeg vilde ikke
								see hende, skrev ihast nogle høflige Ord til hendes Mand, at jeg
								forlod Neapel; Hurtigheden, hvormed dette
								Arangement var skeet, forbød mig at aflægge Visit; jeg takkede ham
								for hans og Signoras Artighed mod mig, bad dem, ikke at glemme mig.
								Til Federigo lagde jeg ogsaa en lille
								Seddel, lovede ham et ordentlig langt Brev fra Rom, thi jeg var ikke nu skikket til at skrive. - Ingen
								Steder gik jeg hen,jeg vilde ikke møde Bernardo, ingen af mine nye Venner see, den eneste jeg
								besøgte, var Lægen; jeg kjørte med Fabiani
								til ham. Det var et hyggeligt, venligt Hjem, hans ældste Søster, en
								gammel Pige, holdt Huus for ham, der var noget elskeligt, noget
								trofast hos hende, som strax tiltalte mig, jeg maatte tænke paa
								gamle Domenica, kun at Søsteren her var
								dannet, besad Talenter og høiere Fuldkommenheder.Næste Morgen, den sidste jeg var i Neapel,
								hang mit Blik med Veemod paa Vesuv, som jeg
								nu sidste Gang saae, men tætte Skyer indhyllede Bjergtoppen, det
								syntes ei at ville sige: Lev vel! - Havet var blikstille, jeg tænkte
								paa mit Drømmebillede: Lara i den straalende
								Grotte; snart vilde Alt, mit hele Ophold her i Neapel, være som en Drøm; jeg greb Avisen diario di Napoli, som Camerieren havde
								bragt, mit Navn stod deri: en Kritik over min første Fremtræden. -
								Begjærlig  læste jeg den: min rige
								Phantasie, mine skjønne Vers bleve især fremhævede, jeg syntes at
								være af den Pangettiske Skole, kun lidt formeget at have studeret
								min Mester! jeg kjendte ham aldeles ikke, det var vist, at jeg intet
								Forbillede havde; Naturen og min egen Følelse havde alene været mine
								Ledere; men de fleste Recensenter ere saa lidet originale, at de
								troe, at Alle, hvem de bedømme, ogsaa ere Copier. Publicum havde
								tilklappet mig et større Bifald, end denne, skjøndt han sagde: i
								Tiden vilde jeg blive en Mester, alt nu var jeg et ualmindeligt
								Talent, riig paa Phantasie, Følelse og Begeistring. Jeg gjemte
								Bladet, det vilde engang være mig et Tegn paa, at dog ikke Alt var
								en Drøm, hvad jeg her havde oplevet. - Jeg havde seet Neapel, tumlet mig der, vundet og tabt
								meget. - Var Fulvias glimrende Spaadom alt
								til Ende?Vi forlod Neapel; de høie Viinhaver lukkede
								for den. I fire Dage gik det hjemad, tilbage til Rom, samme Vei jeg for to Maaneder siden havde reist med
									Federigo og Santa. Jeg saae atter Mola di Gaeta
								med sine Orange-Haver, nu duftede Træerne med Blomster; jeg gik i
								Gangen, hvor Santa havde siddet og hørt mit
								Livs-Eventyr; hvor mange store Begivenheder havde ikke i den korte
								Tid siden knøttet sig der til! Vi kjørte gjennem det snevre Itri, og
								jeg tænkte paa Federigo. Ved Grændsen, hvor
								Passene bleve efterseete, stode endnu Gjederne i den store
								Klippehule, som han havde tegnet af; den lille Dreng saae jeg ikke.
								- Natten var vi i Terracina; Morgenluften
								var uendelig klar jeg sagde mit Lev vel til Havet, der havde trykket
								mig i sine Arme, luilet mig i den skjønneste Drøm, og viist mig
								Skjønheds-Billedet, Lara. Langt ude i den
								ætherklare Horizont saae jeg endnu Vesuv rried sin blegblaa
								Røgstøtte, det Hele var som aandet med Duft paa det skinnende
								Firmament. Lev vel! lev vel! hjem til Røm, der staaer min Grav!
								sukkede jeg, og Vognen rullede over de grønne Sumpe til Velletri; jeg hilste Bjergene, hvor jeg
								havde vandret med Fulvia, jeg saae igjen Genzano, kjørte over Pladsen, hvor min Moder
								var død, hvor jeg som Barn havde mistet mit Alt i denne Verden. Nu
								kom jeg som en fornem Herre, Betleren kaldte mig Eccellenza, jeg
								saae ud over Gaden! var jeg vel nu lykkeligere, end den Gang. - Vi
								kom gjennem Albano, Campagnen laae for os,
									AscaniiGrav-med det tætte Epheu ved Veien,
								Gravkamrene, den lange Vandledning og Rom
								med Peterskuppelen.»Et muntert Ansigt, Antonio,« sagde Fabiani, da vi rullede ind af Porta  Sant
									Giovanni; Laterankirken, den høie Obelisk, Colosseum og
								Trajanspladsen, Alt sagde mig, jeg var hjemme; som en Nattedrøm, og
								dog som et Aar af mit Liv, laae den sidste Tids Begivenheder for
								mig. - Hvor her var taust og dødt mod i Neapel, den lange Corso var ingen
								Toledogade. Jeg saae igjen de kjendte Ansigter rundt om, Habbas Dahdah trippede forbi og hilste os,
								da han kjendte Vognen. Paa Hjørnet af via
									condotti sad Peppo, med sine
								Træklodse paa Hænderne.»Nu ere vi hjemme!«sagde Francesca.»Ja, hjemme!« gjentog jeg, og tusinde Følelser bevægede sig i mit
								Bryst. Om nogle Øieblikke skulde jeg staae Skoleret for Eccellenza,
								jeg gruede for Mødet og syntes dog, at Hestene ikke fløi hurtigt nok
								afsted.Vi holdt for Palazzo Borghese.To smaa Værelser i øverste Etage bleve mig anviste; endnu havde jeg
								ikke seet Eccellenza. Vi bleve kaldte til Bords. Jeg bukkede dybt
								for ham.»Antonio maa nok sidde mellem mig og Francesca!« vare de første Ord, jeg hørte af
								ham.Samtalen faldt let og naturlig, hvert Øieblik ventede jeg, at en
								bitter Bemærkning skulde møde mig, men ikke et Ord, ikke en
								Hentydning paa, at jeg havde været borte, eller at Eccellenza havde
								været ilde stemt mod mig, som hans Brev udtalte. Denne Mildhed rørte
								mig, dobbelt skattede jeg al den Kjærlighed, som mødte mig, og dog
								kom der Timer, hvori min Stolthed følte sig krænket ved - at jeg
								ingen Skjænd havde faaet.IX Opdragelsen. Den lille Abbedisse.Palazzo Borghese var nu mit Hjem, jeg
								behandledes med mere Mildhed og Venlighed, enkelte Gange kom vel den
								gamle belærende Tone, den saarende, lette Maade at behandle mig paa,
								men jeg vidste, de meente mig det saa godt.I de varmeste Maaneder forlod de Rom, jeg var ene i det store
								Pallais; mod Vinteren kom de tilbage, og alle gamle Forhold voxte
								sammen. Man glemte at ogsaa jeg blev ældre, at jeg ikke længer var
								Barnet fra Campagnen, der greb hvert givet Ord, som en
								Troes-Artikel, eller Skolaren fra Jesuiterskolen, der ideligt og
								ideligt maatte opdrages.Som en mægtig Sø, hvor Bølge knuste Bølge, ligger et Tidsrum af sex
								Aar for mig, jeg har svømmet over den, Gud være lovet! Du, som
								følger mig i mit Livs Eventyr, flyv hurtigt efter. Indtrykket af det
								Hele vil jeg give Dig i nogle faa Streger: det var min aandelige
								Opdragelses Kamp, Svenden, man behandlede som Dreng, for at han
								kunde optræde som Mester.Et fortræffeligt Menneske med Talent, som der kunde blive noget af,
								gjaldt jeg for, og Alle toge sig af min Opdragelse. Min Afhængighed
								gav dem Tilladelse, som jeg stod i Forhold til, min Godmodighed alle
								de andre. Levende og dybt følte jeg det Bittre i min Stilling, og
								dog bar jeg den. Det var en Opdragen!Eccellenza klagede over min Mangel paa
								Grundighed; det hjalp ikke, hvormeget jeg end læste, det var dog kun
								den søde Honning, som passede for min Kram jeg sugede ud af Bøgerne.
								Venner af Huset og Velyndere af mig sammenlignede mig hver med Idealet for deres Interesse, og jeg maatte
								altsaa falde. Mathematikeren sagde, at jeg havde formegen Phantasie,
								for liden Besindighed. Den Lærde, at jeg ikke beskjæftigede mig nok
								med det latinske Sprog. Politikeren spurgte mig altid i Selskabets
								Nærværelse om politiske Nyheder, som jeg ikke var hjemme i, og han
								spurgte kun, for at krænke den Fattige. En ung Nobile, der kun
								levede for sine Rideheste, jamrede over  mine ringe Kundskaber i Hestevæsenet, og
								istemte med de Andre et miserere over, at
								jeg havde mere Interesse for mig selv, end for hans Heste. En adelig
								Veninde af Huset, der ved sin Rang og en sjelden suffisance havde faaet Anseelse af at være saare klog og
								kritisk, men i Grunden slet ikke havde den Forstand, hun vidste at
								præsentere, tilbød sig at gjennemsee mine Digte for Skjønhedens og
								Formens Skyld, men hun maatte have dem tilsendt paa brækket Papir.
									Habbas Dahdah ansaae mig for et Talent,
								der engang havde lovet noget, men som var død for længe siden; Byens
								første Dandser foragtede mig, fordi jeg ikke kunde gjøre Figur i en
								Balsal, Grammatikeren, fordi jeg brugte Punktum, hvor han satte
								Semikolon, og Francesca sagde, at jeg blev fordærvet ved, at man gjordefor meget
									af mig, hvorfor hun maatte være stræng og opdragende. Hver
								kastede sin Giftdraabe paa mit Hjerte jeg følte, at det maatte
								hærdes eller forbløde.Det Skjønne, det Ædle i enhver Ting greb og henrev mig. I rolige
								Øieblikke-tænkte jeg tidt paa alle mine Opdragere og syntes da, at
								de i den hele Natur og Verdenslivet, som min Tanke og Sjæl levede
								for, stode mig som travle Haandværksfolk. Verden selv var mig en
								deilig Pige, der i Aand, Form og Klædning havde min hele
								Opmærksomhed, men Skomageren sagde: »betragt dog hendes Sko! de ere
								ganske fortrinlige, de ere Hovedsagen!« Skræddersken raabte: »nei
								Kjolen! see dog hvilket Snit! det maa alene beskjæftige Dem! gaae
								ind i Farven, i Sømmene, studeer det til Grunden!« »Nei,« skreg
								Haarskjæreren, »denne Fletning maa De analysere, hengive Dem til!«
								»Sproget er dog mere!« udbrød Sproglæreren. »Nei Holdningen!« sagde
								Dandsemesteren. Du gode Gud! sukkede jeg! Heelheden er det, som
								griber mig! jeg seer nok det Skjønne i hver, men jeg kan ikke blive
								Skrædder eller Skomager, for at føie Eder! mit Kald er, at opfatte
								Skjønheden af det Hele. I gode Mænd og Qvinder, værer derfor ikke
								vrede og fordømmer mig? - »Det er ham for lavt! ikke høit nok for
								hans poetiske Aand!« spottede de Alle. Intet Dyr er dog grusomt, som
								Mennesket! havde jeg været rig og uafhængig, da havde Farverne snart
								vexlet. Alle vare de klogere, grundigere og fornuftigere, end jeg!
								Jeg lærte at lee forbindtligt, hvor jeg kunde have grædt, bukke,
								hvor jeg ringeagtede, høre opmærksomt paa Daarernes tomme Snak;
								Forstillelse, Bitterhed og Livslede vare Frugterne af den
								Opdragelse, som Omstændighederne og Menneskene paatoge sig med mig.
								Man pegede altid paa mine Mangler, skulde der da slet ingen
								aandelige,  gode Sider være hos mig?
								Selv maatte jeg søge om disse, see at gjøre dem gjældende; man
								styrede min Tanke paa mit eget Jeg og bebreidede mig derpaa, at jeg
								lagde Mærke til mig selv.Politikeren kaldte mig Egoist, fordi jeg ikke ene og alene
								beskjæftigede mig med hans Kram; en ung Dilettant i det Æsthetiske,
								og Slægtning af Borgheserne, lærte mig, hvorledes jeg skulde tænke,
								digte og dømme, og altid paa en Maade, at enhver Fremmed saae, det
								var Adelsmanden, der lærte Hyrdedrengen, den Fattige, som maatte
								være dobbelt taknemmelig ved, at han nedlod sig til ham. Han, som
								interesserede sig for de smukke Heste, og ene og alene for disse,
								sagde at jeg var det forfængeligste Menneske, fordi jeg ikke havde
								Øie kun for hans Heste. Mon de ikke Alle vare Egoister? Eller havde
								de Ret? Maaskee! jeg var et fattigt Barn, man havde gjort saa meget
								for. Men havde ikke mit Navn Adel, da havde min Aand, og uendeligt
								følte den hver den mindste Ydmygelse. Jeg som med hele min Sjæl
								havde klynget mig til Menneskene, forvandledes nu som Loths Hustrue til den bittre Saltstøtte. Der
								fødtes Trods i min Sjæl. Øieblikke reiste min aandelige Bevidsthed
								sig, og i sine Lænker blev den da en Hovmods Djævel, der saae ned
								paa mine kloge Læreres Daarskaber, og hvidskede mig forfængeligt i
								Øret: dit Navn vil leve og nævnes, naar alle disse ere glemte, eller
								ved Dig erindret, som Din Omgivning, som Gruus og bittre Draaber,
								der faldt i dit Livsbæger! da tænkte jeg paa Tasso, paa den forfængelige Leonora, det stolte Hof ved Ferrara, hvis Adel nu ene hang ved
									Tassos Navn; deres Slot var Gruus,
								Digterens Fængsel et Valfarts Sted Jeg følte selv, hvor forfængeligt
								mit Hjerte slog, men ved den Maade, man opdrog mig paa, maatte det
								vorde saaledes eller forbløde! Mildhed og Opmuntring vilde have
								bevaret min Tanke reen, min Sjæl fuld af Kjærlighed, hvert venligt
								Smiil og Ord var en Solstraale, der smeltede een af
								Forfængelighedens lisrødder, men der faldt flere Giftdraaber, end
								Solstraaler.Jeg var ikke længer god, som jeg før havde været, dog hed jeg: et
								ypperligt, et fortræffeligt Menneske! min Sjæl studerede Bøger,
								Naturen, Verden og mig selv, og dog sagde man: han vil ingen Ting
								lære! Denne Opdragelse varede i sex Aar, ja i syv, kan jeg sige, men
								det var ved det sjette Aars Slutning, at der kom en ny
								Bølgebevægelse i min Livssø. Sex lange Aar havde vistnok flere
								Begivenheder at meddele, flere, der vare mere fremtrædende, end
								mange af de tidligere, jeg har nævnet, men alle smelte de dog sammen
								i een eneste  Giftdraabe, som hvert
								Talent, der ikke eier Guld eller Slægt, kjender som Aandedraget.Jeg var Abbate, havde et Slags Navn i Rom som Improvisator, thi i
								Academia Tiberina havde jeg improviseret og læst Digte op, og altid
								faaet det meest stormende Bifald, men Francesca havde ogsaa Ret, der klappedes for Alt, hvad der
								blev læst. Habbas Dahdah stod som en af de
								første i Academiet, det vil sige, han var den som talte og skrev
								meest, alle hans Colleger sagde, han var altfor eensidig, gnaven og
								uretfærdig, og dog taalte de ham mellem sig, og han skrev og skrev.
								Han havde gaaet mine, som han kaldte dem, Vandfarvestykker igjennem,
								men det Spor af Talent, han eengang, da jeg i Skolen bøiede mig i
								Støvet for hans Mening, havde fundet hos mig, var dødt i Fødselen,
								mine Venner burde forhindre at ingen af mine Digte, der kun vare
								poetiske Misfostre, kom for Lyset; Ulykken var, sagde han, at store
								Genier havde skrevet i en ung Alder, og saa skulde jeg nu ogsaa med!Aldrig hørte jeg om Annunziata; hun stod mig
								som en Død, der i Dødsøieblikket havde lagt sin kolde Haand knusende
								paa mit Hjerte, for at dette maatte vorde pirreligere for hver
								smertelig Berørelse. Mit Ophold i Neapel, alle Erindringer derfra,
								var et Skjønhedens forstenende Medusahoved. Naar den hede Scirocco
								blæste, huskede jeg paa de milde Luftninger ved Paestum, paa Lara og den
								straalende Grotte, i hvilken jeg havde seet hende. Naar jeg stod som
								Pebling for mirre mandlige og qvindelige Opdragere, kom Erindringen
								om Bifaldet i Røverhulen, som i det store San
									Carlo. Naar jeg stod fremmed i Krogen, tænkte jeg paa Santa, der strakte sine Arme efter mig og
								sukkede: »dræb mig, men forlad mig ikke!« Det var sex lange,
								lærerige Aar, jeg var nu sex og tyve Aar.Flaminia, den lille Abbedisse, som de havde
								kaldt hende, Francescas og Fabianis Datter, der alt fra Vuggen af den
								hellige Fader var viet til Himmelbrud, havde jeg ikke seet, siden
								jeg dandsede med hende paa min Arm og tegnede hende lystige
								Billeder. Hun opdroges i Rom i Nonneklosteret ved Quadri fontane, fra hvilket hun aldrig kom ud; Fabiani havde ikke heller seet hende i sex
								lange Aar, kun Francesca, som Moder og
								Fruentimmer, turde see hende. Hun var alt, sagde man, legemlig
								udvoxet, og de fromme Søstre havde bragt hendes Aand til samme
								Modenhed. Efter gammel Skik, skulde den lille Abbedisse nogle
								Maaneder hjem til Forældrene, nyde al Verdens Lyst og  Glæde, for derpaa evig at sige den og dem
								Farvel. Selv kunde hun da, hed det vel, vælge mellem den larmende
								Verden og det stille Kloster, men lige fra Barnets Leeg med Dukkerne
								klædte som Nonner, til Opdragelsen i Klosteret, var jo Alt gjort,
								for at hæfte hendes Sjæl og Tanke til dette.Ofte naar jeg gik gjennem Quadri fontane,
								hvor Klosteret laae, tænkte jeg paa det venlige Barn, jeg havde
								dandset med paa Armen, hvor forandret hun nu var blevet, hvor stille
								hun levede bag de snevre Mure. En enkelt Gang havde jeg ogsaa været
								derinde i Klosterkirken og hørt Nonnernes Sang bag Gitteret. Mon den
								lille Abbedisse sad mellem dem? tænkte jeg, men vovede ikke at
								spørge, om Kostgjængerne toge Deel i Sangen og Kirkemusiken. Een
								Stemme klang saa forunderligt høit og veemodigt over de Andres, den
								lignede meget Annunziatas, jeg syntes at
								høre hende igjen, og alle Erindringer fra hiin Tid vaktes igjen i
								min Sjæl.»Næste Mandag kommer vor lille Abbedisse!« sagde Eccellenza; jeg var
								forunderlig længselsfuld efter at see hende. En fangen Fugl, som jeg
								selv, syntes hun mig, de toge Fuglen ud af Buret, for at den med en
								Traad om Benet kunde nyde Friheden i Guds Natur.Ved Middagsbordet saae jeg hende første Gang igjen. Hun var, som man
								havde sagt mig, temmelig udvoxet, noget bleg, og ved første Øiekast
								vilde Ingen sige hun var smuk, men der laae noget inderligt Godt i
								hendes Ansigt, en forunderlig Mildhed var udbredt over det.Ved Bordet vare kun nogle af de nærmeste Slægtninge. Ingen sagde
								hende, hvem jeg var; hun syntes ikke at kjende mig, men med en
								Venlighed, hvortil jeg ikke var vant, svarede hun mig paa de enkelte
								Ord, jeg sagde. Jeg følte, at hun ingen Forskjel gjorde mellem os,
								drog ogsaa mig ind i Samtalen; hun maa vistnok ikke kjende mig,
								tænkte jeg.De vare alle oprømte, fortalte Anecdoter og komiske Smaatræk af
								Daglivet, og den lille Abbedisse loe. Det gav mig Mod jeg kom frem
								med nogle Ordspil, som just paa den Tid spillede en stor Rolle i
								flere Kredse i Byen; men kun den lille Abbedisse loe, de Andre
								standsede i Smilet, sagde, det var noget daarligt Stads, det var
								ikke noget at fortællejeg forsikkrede, at næsten paa alle andre
								Steder i Rom morede man sig derover.»Det er jo noget Ordbram!« sagde Francesca.
								»Ja slig Overfladiskhed  kan han
								finde Fornøielse i! Hvad der dog kan beskjæftige en Menneskehjerne!«Det beskjæftigede mig i Sandhed kun saare lidet, men jeg vilde ogsaa
								bidrage mit til Munterheden, og hvad jeg fortalte, forekom mig ret
								morsomt og gjaldt for at være det. Jeg blev forstemt og taug.Om Aftenen var der en Deel Fremmede, jeg holdt mig beskedent tilbage.
								Den store Kreds havde sat sig om den fortræffelige Perini, han var paa min Alder, men
								Adelsmand, munter og i Sandhed saare underholdende, eiede alle
								mulige Selskabs-Talenter; man vidste, han var morsom og vittig, og
								fandt da ogsaa Alt hvad han sagde, at være det! Jeg stod noget
								tilbage, hørte, hvor de Alle loe, især Eccellenza. Jeg traadte
								nærmere, det var just de selv samme Ordspil, jeg i Dag havde været
								saa ulykkelig, første Gang at komme frem med, Perini nu fortalte, han hverken tog fra, eller lagde til,
								gav dem med selv samme Ord og Miner, som jeg, og de loe Alle.»Det er meget komisk!« raabte Eccellenza, og klappede i Hænderne.
								»Meget komisk! ikke sandt?« sagde han til den lille Abbedisse, der
								stod ved hans Side og loe.»Jo, det syntes jeg ogsaa i Middags, da Antonio fortalte os det!« udbrød hun. Der laae slet intet
								bittert i dette Udbrud, det var med hendes naturlige Mildhed; jeg
								kunde have sjunket for hendes Fødder.»O det er superb!« sagde Francesca om
								Ordspillene.Mit Hjerte bankede stærkt; jeg traadte hen til Vinduet bag de lange
								Gardiner og aandede den friske Luft.Jeg har anført dette lille Træk; hver Dag, som fulgte, bragte
								lignende, men den lille Abbedisse var et elskeligt Barn, der saae
								mig med Mildhed og Kjærlighed ind i Øiet, som hun vilde bede om
								Forladelse for deres Synd imod mig. Jeg var ogsaa for svag, jeg
								havde Forfængelighed nok, men ikke Stolthed! det laae dog vist i min
								fattige Fødsel, i min første Opdragelse, min Afhængighed og det
								ulykkelige Taknemmeligheds Forhold, jeg altid havde staaet i. Stedse
								erindrede jeg, hvad jeg skyldte min Omgivning og det bandt min
								Tunge, min Stoltheds Beslutninger. Det var vist nok ædelt, men altid
								Svaghed.I en uafhængig Stilling kunde jeg slet ikke komme, saaledes som
								Tingene nu stode. Min Pligtfølelse, min Samvittighedsfuldhed
								erkjendte de Alle; men dog sagde de: et Genie var ikke skikket til
								alvorlige Forretninger; jeg havde formeget Aand dertil, forsikkrede
									 de, som vare galantest imod
								mig. Meente de, hvad de sagde, hvor slet bedømte de da en Mand med
								Aand! Jeg kunde have sultet ihjel, havde Eccellenza ikke været, hvor
								megen Taknemmelighed skyldte jeg da ikke ham.Paa denne Tid havde jeg just fuldendt et stort Digt: David, min hele Sjæl havde jeg aandet deri.
								Dag for Dag, i de sidste Aar, under idelig Opdragen, ved Erindringen
								om min Flugt til Neapel, Begivenhederne der og min første stærke
								Kjærligheds Sønderknuselse, havde mit hele Væsen faaet en stærkere
								poetisk Retning: Øieblikke stod det hele Liv, som et poetisk Digt
								for mig, hvori jeg selv havde en Rolle, Intet forekom mig
								ubetydeligt og hverdags, selv min Smerte, Ubilligheden mod mig var
								Poesie. Mit Hjerte trængte til at udgyde sig, og i David fandt jeg et Stof, der svarede til min
								Stemning. Jeg følte levende det Fortræffelige i, hvad jeg her havde
								skrevet, og min Sjæl var Taknemmelighed og Kjærlighed, thi Sandhed
								er det, aldrig sang eller digtede jeg en Strophe, som forekom mig
								heldig, uden jeg med barnlig Tak vendte mig til den evige Gud, fra
								hvem jeg følte det var en Gave, en Naade han lod indstrømme i min
								Sjæl! jeg var lykkelig over mit Digt, hørte med frommere Sind Alt,
								hvad jeg antog for Ubillighed mod mig, i det jeg tænkte: naar de
								høre dette, da ville de føle, hvilken Uret de gjøre mig, de ville
								med dobbelt Kjærlighed komme mig imøde. Mit Digt var færdigt, intet
								jordisk Øie, uden mit, havde endnu seet det. Som en vaticansk
								Apollo, et ubesmittet Skjønheds Billed, kun kjendt af Gud og mig,
								stod det for mig; jeg glædede mig til den Dag, jeg i Academia Tiberina kunde oplæse det Ingen
								hjemme skulde imidlertid kjende det; men en Dag, een af de første
								efter at den lille Abbedisse var kommet hjem, var Francesca og
								Fabiani saa milde og venlige mod mig, og da kunde jeg ingen
								Hemmeligheder have; jeg fortalte om mit Digt, og de sagde: »men vi
								bør dog høre det først.« Jeg var villig dertil, skjøndt ikke uden en
								Art Hjertebanken, en forunderlig Angest. Om Aftenen, da jeg skulde
								læse det, aflagde just Habbas Dahdah Visit.
									Francesca bad ham blive og hædre mig med
								at høre det; intet kunde være mig mere imod, jeg kjendte hans
								Bitterhed, Gnavenhed og onde Blod, de Andre vare jo heller ikke
								synderligt begeistrede for mig; dog Tillid til mit Værks
								Fortrinlighed gav mig et Slags Mod; den lille Abbedisse saae
								lyksalig ud, hun fornøiede sig til at høre min David. Da jeg traadte op paa Sant
								Carlo bankede mit Hjerte ikke stærkere, end nu, jeg sad for
								disse Mennesker;  dette Digt maatte
								ganske forandre deres Domme, deres Maade at behandle mig, det var en
								Slags aandelig Operation, jeg vilde bevirke hos dem, og derfor
								bævede jeg. En naturlig Følelse hos mig havde ledet mig til kun at
								skildre, hvad jeg selv kjendte. Davids Hyrdeliv, hvormed Digtet
								begyndte, var laant fra mine egne Barndoms-Erindringer i Domenicas
								Hytte.»Men det er jo Dig selv,« udbrød Francesca!
								»Dig selv ude paa Campagnen!«»Ja, det kunde man jo nok vide!«sagde Eccellenza, »han maa have sig
								selv med! det er virkeligt et eget Genie, det Menneske har! i Alt
								muligt veed han at faae sig selv frem!«»Versene skulde files lidt mere!« sagde Habbas
									Dahdah. »Jeg raader til den Horatsiske Regel! Lad bare
								ligge, ligge og komme til Modenhed!«Det var, som man alt havde knust mig Armen paa min skjønne
								Billedstøtte. Jeg læste endnu nogle Stanzer, men kolde, lette
								Bemærkninger mødte mig! Hvor mit Hjerte havde naturligt udtalt sin
								egen Følelse, der havde jeg taget fra en anden Digter, hvor min Sjæl
								var begeistret, hvor jeg havde ventet Opmærksomhed og Henrykkelse,
								var man ligegyldig og gjorde kolde almindelige Bemærkninger; jeg
								afbrød ved anden Sangs Slutning, det var mig umuligt at læse meer;
								mit Digt der havde staaet mig saa skjønt og aandigt, laae nu som en
								vanskabt Dukke, en Befana med Glas-Øine og
								fordreiede Miner, det var, som man havde aandet Gift over mit
								Skjønhedsbillede.»Den David slaaer ikke Philisteren ihjel!«
								sagde Habbas Dahdah; ellers sagde man, at
								der var ret artige Ting deri, det Barnlige, det Følsomme vidste jeg
								ganske net at udtale. Jeg stod taus og bukkede, som Forbryderen for
								en naadig Dom. Den Horatsiske Regel tilhvidskede Habbas Dahdah mig, trykkede mig ellers ret venskabeligt i
								Haanden, og kaldte mig Digter; men nogle Øieblikke efter, da jeg
								knugede mig forlegen hen i en Krog, hørte jeg ham sige til Fabiani, mit Arbeide var noget til
								Fortvivlelse sammenjadsket Tøi!Man miskjendte mig og det, men min Sjæl kunde ikke bære det, jeg gik
								ind i den store Sal tæt ved, hvor Ilden brændte paa Kaminen,
								krampagtigt knugede jeg Digtet i mine Hænder. Alt mit Haab, alle
								mine Drømme i eet Øieblik knust; jeg følte mig saa uendelig liden,
								et mislykket Aftryk af ham, i hvis Billede jeg var skabt. Hvad jeg
								havde elsket, trykket til mine Læber, indaandet min Sjel, min
								levende  Tanke, kastede jeg fra mig,
								ind i Kaminen, mit Digt blussede op i de røde Luer.»Antonio!« raabte den lille Abbedisse tæt ved, og greb ind i Ilden om de
								brændende Blade; hendes Fod gled ved den raske Bevægelse, hun
								styrtede om mod Ilden, det saae skrækkeligt ud; hun udstødte et
								Skrig, jeg styrtede over hende, reiste hende op, Digtet var alt i
								Luer, de Andre kom forskrækkede til.»Jesus Maria!« raabte Francesca. Den lille
								Abbedisse laae dødbleg i mine Arme; hun hævede Hovedet, smilte og
								sagde til Moderen: »Min Fod gled! jeg har nok brændt Haanden lidt!
								havde Antonio ikke været, var det blevet
								værre!« Jeg stod som en Synder, kunde ikke sige et Ord; hun havde
								stærkt brændt den venstre Haand, der blev stor Bevægelse i hele
								Huset. Man fik ikke at vide, at jeg havde brændt mit Digt, jeg
								ventede, at man senere skulde spørge mig om det, men da jeg ikke
								talte derom, var der heller ingen der nævnte det; slet ingen? Jo,
								een; Flaminia, den lille Abbedisse; jeg saae
								i hende Husets gode Engel, ved hendes Mildhed, hendes søsterlige
								Sind, vendte enkelte Gange min hele barnlige Tiltro tilbage, jeg var
								som bundet til hende. Meer end 14 Dage var hendes Haand syg, Saaret
								brændte, men det brændte ogsaa i mit Hjerte.»Flaminia, jeg er Skyld i det Hele!« sagde
								jeg en Dag jeg sad ene hos hende; »for min Skyld har De disse
								Smerter!«»Antonio,« sagde hun, »tie for Guds Skyld
								dermed! lad ingen høre et Ord derom, Du gjør Dig jo selv Uret, min
								Fod gled, det kunde have blevet langt ulykkeligere, havde Du ikke
								været! jeg maa jo takke Dig, og det føler ogsaa Fader og Moder. De
								holde meget af Dig Antonio, meer end Du
								troer!«»Dem skylder jeg Alt,« sagde jeg, »hver Dag lægges nye Velgjerninger
								til!«»Tal ikke derom, Antonio, de have en egen
								Maade at behandle Dig paa, men de troe nu, det er den rigtige! Du
								veed ikke, hvor meget Godt Moder har fortalt mig om dig! vi have jo
								Alle Feil Antonio, Du selv« - hun standsede
								- »ja, hvor kunde Du være saa ond, at brænde det smukke Digt?«»Det var ei bedre værd!« sagde jeg, »forlængesiden skulde jeg have
								kastet det i Ilden!«Flaminia rystede med Hovedet. »Det er en
								slem ond Verden!« sagde  hun! »ja,
								der var meget bedre hos Søstrene i det stille, venlige Kloster!«»Ja!« udbrød jeg, »uskyldig og god, som De, er jeg ikke, mit Hjerte
								erindrer mere den bittre Draabe, end hver Velsignelsens Lædskedrik,
								man rækker mig!«»I mit kjære Kloster var det meget bedre, end her, hvor I dog ogsaa
								alle elske mig!« sagde hun oftere, naar vi vare ene sammen. Min hele
								Sjæl bøiede sig mod hende, thi jeg følte, hun var min bedre
								Følelses, min Uskyldigheds gode Engel; jeg syntes ogsaa at spore en
								større Delicatesse, en større Mildhed i Ord og Blik mod mig hos de
								Andre, og troede, at det var Flaminia, som
								bevirkede det.Hun talte saa gjerne med mig om, hvad der beskjæftigede mig meest:
								Poesien, den herlige guddommelige Poesie, og jeg fortalte hende om
								de store Mestre, og ofte steg Begeistring i min Sjæl, min Læbe blev
								veltalende; hun sad da med de foldede Hænder, som en Uskylds-Engel
								og saae mig ind i Øiet.»Hvor Du dog er lykkelig, Antonio!« sagde
								hun, »lykkelig frem for Tusinde, og dog synes jeg, det er ængsteligt
								i den Grad at høre Verden til, som Du, som enhver Digter maa.
								Hvormeget Godt kan ikke Dit Ord gjøre, men ogsaa hvormeget Ondt!«
								Hun yttrede sin Forundring over, at Digterne kunne idelig synge om
								jordisk Kamp og Færdsel, hun syntes, at den Guds Propriet, en Sanger
								var, kun maatte synge om den evige Gud og om Himlenes Glæde.»Men Digteren synger Gud i hans Skabninger,« svarede jeg,
								»forherliger ham i det, han frembragte til sin Forherligelse!«»Jeg forstaaer det ikke!« sagde Flaminia,
								»jeg føler klart, hvad jeg vilde sige, men jeg har ikke et Ord for
								det. Den evige Gud, det Guddommelige i hans Verden og i vort eget
								Hjerte, skulde Digteren udtale, lede os til hans Hjerte og ikke ud i
								den vilde Verden!« Og hun spurgte mig, hvorledes det var at være
								Digter, hvorledes man følte sig, naar man improviserte; og jeg
								forklarede hende denne aandelige Sundheds Tilstand saa godt det var
								mig muligt.»Tanken, Ideen,« sagde hun, »ja den forstaaer jeg nok! den fødes i
								Sjælen, kommer fra Gud, det kjende vi Alle, men de smukke Vers,
								Maaden hvorpaa man udsiger denne Bevidsthed, forstaaer jeg ikke!«»Har De ikke,« spurgte jeg, »ofte i Klosteret lært en eller anden
								smuk Psalme eller hellig Legende, der var sat i Vers; ofte, som De
									 mindst tænkte derpaa er ved et
								eller andet udvortes Tilfælde en Idee opstaaet hos Dem, hvorved
								Erindringen er vakt om dette eller hiint Digt, De har da kunnet
								nedskrive det paa Papiret; Verset, Rimet selv, har ledet Dem til at
								erindre det følgende, idet Tanken, Indholdet stod Dem klart;
								saaledes gaaer det ogsaa Improvisatoren og Digteren, mig i det
								mindste! Tidt synes jeg, det er Erindringer, Vuggesange fra en anden
								Verden, der vaagne i min Sjæl og som jeg maatte gjentage.«»Hvor ofte har jeg ikke følt noget Lignende!« sagde Flaminia, »men aldrig været istand til at
								udtale det. Denne forunderlige Længsel, som greb mig, uden at jeg
								selv vidste hvorefter. Jeg synes derfor saa ofte, slet ikke at høre
								hjemme her i denne vilde Verden. Det Hele synes mig en stor underlig
								Drøm! derfor længes jeg ogsaa igjen efter mit Kloster, efter min
								lille Celle! Jeg veed ikke hvorledes det er, Antonio, men der saae jeg saa ofte, i Drømme, min Brudgom
								Jesus og den hellige Jomfrue, nu komme de sjeldnere til mig, jeg
								drømmer om saa megen verdslig Pragt og Glæde, om saa meget Ondt! jeg
								er vist ikke længer saa god som før, da jeg var hos Søstrene!
								hvorfor skal jeg være borte fra dem nu saalænge? Veed Du hvad, Antonio, Dig vil jeg skrifte det for! jeg er
								ikke uskyldig længer, jeg vil saa gjerne pynte mig! og det fornøier
								mig, naar de sige jeg er smuk. I Klostret sagde de mig, at det var
								Syndens Børn, der tænkte paa Sligt!«»O var min Tanke uskyldig, som Deres!« sagde jeg bøiede mig ned for
								hende, og kyssede hendes Haand. Hun fortalte mig, at hun endnu
								erindrede, hvorledes jeg havde dandset med hende paa Armen, da hun
								var Lille, og tegnet hende Billeder.»Som De rev itu, naar De havde seet paa dem!« sagde jeg.»Det var hæsligt gjort! blev Du da ikke vred paa mig?«»Menneskene have revet mit Hjertes bedste Billeder itu, og jeg er dog
								ikke vred paa dem!« sagde jeg, og hun klappede mig kjærligt paa
								Kinden; meer og meer blev hun mit Hjerte kjær, det blev jo stødt
								bort fra Alle i Verden, hun alene var kjærlig og deeltagende.I de to varmeste Sommermaaneder flyttede de Alle ud til Tivoli; jeg fulgte med, Flaminia var vist Skyld deri. Den herlige Natur, de rige
								Olieskove og brusende Fosser, greb min Sjæl, som Havet greb den, da
								jeg første Gang ved Terracina saae det. Jeg
								følte mig saa oplivet ved at slippe ud af Rom, bort fra den golde Campagne, den trykkende Hede. Den
								friske Luft og Bjergene med deres mørke Olieskove bragte igjen
								Livsbilleder fra Neapel tilbage i min Sjæl.Gjerne og ofte red Flaminia med sin Pige paa
								deres Æsler rundt om Bjergdalen ved Tivoli, jeg turde ledsage dem.
									Flaminia havde megen Sands for det
								maleriske Skjønne i Naturen, jeg maatte forsøge paa at afridse
								Billeder af den rige Omgivning: den uendelige Campagne, hvor
								Peters-Kuppelen hævede sig paa Horizonten, de frodige Bjergsider med
								tætte Olieskove og Viinhaver, Tivoli selv,
								der laae høit paa Klippen, under hvilken Vandfald ved Vandfald
								styrtede skummende i Afgrunden.»Det seer ud,« sagde Flaminia, »som om den
								hele By stod paa løse Klippestykker, Vandet snart vilde rive med
								sig. Der oppe i Gaderne drømmer man ikke derom, men hopper let hen
								over en aaben Grav!«»Det gjør vi jo alletider!« svarede jeg; »det er viist og lykkeligt,
								at det tildækkedes for vore Øine. De brusende Vandstrømme, vi her
								see styrte, have noget rædsomt, men hvor langt frygteligere maa det
								ikke see ud under Neapel, hvor Ilden
								hvirvler, som Vandet her!«Jeg fortalte hende da om Vesuv, min Vandring
								derop, fortalte om Herculanum og Pompeji, og hun inddrak hvert Ord af min
								Læbe. Hjemme maatte jeg fortælle hende mere om al den Deilighed,
								hiin Side Sumpene.Havet kunde hun ikke ret begribe, thi kun høit fra Bjergene havde hun
								seet det, som et Sølvbaand i Horizonten. Jeg sagde hende, at det
								var, som Guds Himmel laae spændt ud paa Jorden, og hun foldede sine
								Hænder og sagde: »Gud har dog gjort Verden uendelig smuk!« -»Derfor skal man heller ikke vende sig fra hans Værks Herlighed, og
								mure sig ind i det mørke Kloster!« vilde jeg have sagt, men vovede
								det ikke.Vi stod en Dag ved det gamle Sibylle-Tempel, og saae ned paa de to
								store Vandfald, der som Skyer styrtede i Afgrunden, en Søile af
								Vandstøv steg høit mellem de mørke Træer op mod den blaa Luft;
								Solstraalerne skinnede paa Søilen og dannede en Regnbue. Inde i
								Klippehulen, over den mindre Cascade, havde en Flok Duer Rede, de
								fløi i store Kredse under os, henover den brusende Vandmasse, der
								knustes i sit Fald.»Hvor deiligt!« udbrød Flaminia, »improviseer
								nu ogsaa for mig, Antonio!« sagde hun, »siig
								mig nu et Digt om hvad Du seer!«Jeg tænkte paa mit Hjertes Drømme, der alle knustes, som Strømmen
								her, og jeg føiede hende og sang: Livet var det, der bruste fort,
								som Strømmen, men ikke hver Draabe inddrak Sollys, det var kun  over det Hele, over en heel
								Menneskehed, at Skjønheds Glorien bøiede sig.»Nei jeg vil ikke have noget Sørgeligt!« sagde Flaminia, »Du skal ikke synge for mig, uden naar Du ret
								gjerne vil! Jeg veed ikke, hvorledes det er, Antonio, men Dig betragter jeg slet ikke som de andre
								Herrer, jeg kjender! Dig kan jeg sige Alt, hvad jeg tænker, Du synes
								mig nær, som min Fader og Moder!«Jeg havde ogsaa hendes Fortrolighed, som hun min; der var saa meget,
								der rørtes i min Sjæl, jeg trængte til Meddelelse. En Aftenstund
								fortalte jeg hende noget af mit Barndoms Liv, om Vandringen i
								Katakomberne, om Blomsterfesten i Genzano, og min Moders Død, da
								Eccellenzas He.ste kjørte over os. Derom havde hun aldrig hørt!»O Gud!« sagde hun, »saa ere jo vi Skyld i din Ulykke! stakkels Antonio!« Hun tog min Haand og saae mig
								bedrøvet ind i Øiet. Gamle Domenica havde
								hun megen Interesse for, spurgte om jeg besøgte hende flittigt, og
								jeg skammede mig ved at maatte tilstaae, at jeg i de sidste Aar
								høiest to Gange havde været derude, men i Rom havde jeg oftere seet hende og da altid deelt min lille
								Formue med hende, men det var jo ikke noget at tale om.Hun bad mig altid at fortælle mere, og jeg fortalte mit hele Ungdoms
								Liv, om Bernardo og Annunziata, og hun saae mig med det uendelig fromme Blik
								ind i Sjælen. Uskyldighedens Nærhed ledte mine Ord. Jeg fortalte om
									Neapel, selv Skyggesiden berørte jeg,
								men let, saare let, og dog gjøs hun ved, hvad jeg fortalte, gjøs for
									Santa, Skjønhedsslangen i mit Paradiis.»Nei, nei!« udbrød hun da, »der vilde jeg aldrig hen! Ikke Havet,
								ikke det brændende Bjerg kan opveie al den Synd og Afskyelighed, den
								store By indeslutter. Du er god og from, derfor har Madonna
								beskjærmet Dig!«Jeg tænkte paa Gudsmoders Billede, der faldt ned fra Væggen, da mine
								Læber mødte Santas, men dette kunde jeg ikke
								fortælle Flaminia, mon hun da havde kaldt
								mig god og from ? Jeg var en Synder, som de Andre; Omstændighederne,
								Gudsmoders Naade havde vaaget over mig; i Fristelsens Øieblik var
								jeg svag, som Alle de jeg kjendte.Lara fik hun usigelig kjær. »Ja,« sagde hun,
								»da Din Aand var i Guds Himmel, kunde kun hun komme til Dig! Jeg kan
								ret tænke mig hende,  tænke mig den
								blaa, straalende Grotte, hvor Du sidst saae hende!« Annunziata vilde hun ikke ret skatte. »Hvor
								kunde hun elske den hæslige Bernardo?Jeg
								vilde heller ikke, at hun skulde være Din
								Kone. Et Fruentimmer, der saaledes kan træde frem for et heelt
								Publicum, et Fruentimmer -! ja jeg kan ikke ret gjøre det tydeligt,
								hvad jeg mener! Jeg føler nok, hvor smuk hun var, hvor klog, hvor
								mange Fortrin hun havde fremfor andre Qvinder, men jeg synes dog
								ikke, at hun skulde eie Dig. Lam var Dig en
								bedre Skytsengel!«Jeg maatte fortælle om min Improvisation, og hun syntes, at i det
								store Theater var det langt skrækkeligere, end hos Røverne i
								Bjerghulen. Jeg viste hende den diario di
								Napoli, hvori Kritiken over min første Fremtræden stod; hvor
								ofte havde jeg ikke siden læst den.Det morede hende at see Alt, hvad der stod i Bladet fra den fremmede
								By; med eet saae hun op paa mig og udbrød: »Men Du har jo ikke sagt
								mig, at Annunziata var i Neapel paa samme Tid, som Du! Her staaer det, hun vil
								træde op imorgen, altsaa paa den Dag, Du reiste!«»Annunziata!« stammede jeg, og stirrede i
								Bladet, som jeg saa ofte havde seet paa, men rigtignok aldrig læst
								andet af, end det der stod om mig. »Det har jeg ikke seet!« udbrød
								jeg, og vi saae tause paa hinanden. »Gud skee Lov, jeg ikke mødte
								hende, ikke saae hende, hun var jo ikke min!«»Men om det skete nu?« spurgte Flaminia,
								»vilde det da ikke glæde Dig?«»Det vilde være mig en Smerte!« udbrød jeg, »en Lidelse! Den Annunziata, som henrev mig, som endnu staaer
								idealsk i min Erindring, vilde jeg ikke gjenfinde, hun vilde være
								mig et nyt Væsen, som kun smerteligt berørte et Mindejeg maa glemme!
								maa betragte som Dødens Eiendom! Hun staaer mellem mine Døde!«En Eftermiddag, det var meget varmt, kom jeg ind i den store fælleds
								Sal, hvor de tætte, grønne Slyngeplanter skyggede ned over Vinduet
									Flaminia sad med Haanden under Kinden,
								hun sov en let Søvn, det syntes, som holdt hun kun for Spøg Øinene
								lukkede. Hendes Bryst hævede sig, hun drømte. »Lara!« sagde hun. I Drømme svævede hun vist med mit
								Hjertes Drømmebillede i hiin straalende Verden, hvor jeg sidst havde
								seet det. Et Smiil bævede om hendes Læber, hun slog Øiet op. »Antonio! Du her?« sagde hun, »jeg har sovet
								og drømt! Veed Du vel, om hvem ?«»Lara!« sagde jeg, thi ogsaa hende maatte jeg
								tænke paa, ved at see Flaminia med lukkede
								Øine.»Jeg drømte om hende!« sagde hun. »Vi fløi begge ud over det store,
								deilige Hav, Du har fortalt mig om. Der laae midt i Vandet et Bjerg,
								der sad Du saa bedrøvet, som Du ofte kan være det! Hun sagde da, vi
								ville flyve ned til ham, og hun dalede ned fra Luften, jeg vilde med
								hende ned til Dig, men Luften holdt mig høit oppe, og ved hvert
								Vingeslag for at følge hende, fløi jeg dog længer bort. Men da jeg
								troede, der laae tusinde Mile mellem os, var hun ved min Side og Du
								ogsaa!«»Saaledes samler Døden os!« sagde jeg. »Døden er dog rig! den eier
								Alt, hvad der er vort Hjerte kjærest!« Jeg talte med hende om alle
								mine kjære Døde, selv min Tankes, min Kjærligheds Døde, og ofte
								vendte vi tilbage til de samme Erindringer.Da spurgte hun mig, om jeg ogsaa vilde tænke paa hende, naar vi nu
								skiltes ad Snart var hun jo i Kloster, var Nonne, Christi Brud, da
								saae vi aldrig hinanden mere.En dyb Smerte greb mig ved Tanken derom, jeg følte ret levende, hvor
								kjær Flaminia var blevet mig.En Dag, da hun med sin Moder og mig spadserede i Haven ved Villa d'Este, hvor de høie Cypresser groe,
								gik vi gjennem den lange Allee, som dannes af kunstige Springvand.
								Her laae en pjaltet Tigger og lugede Græsset af Gangen; da han saae
								os, bad han om en Bajoccho. Jeg gav ham en Paolo,
									Flaminia smilte venligt til ham, og gav ham ogsaa een.»Madonna lønne den unge Eccellenza og hans smukke Brud!« raabte han
								efter os.Francesca loe høit, mig gik det brændende
								hedt gjennem Blodet; jeg havde ikke Mod til at see paa Flaminia. I min Sjæl var vakt en Tanke, jeg
								aldrig havde vovet at afsløre for mig selv. Langsomt, men varigt,
								var Flaminia voxet ind i mit Hjerte, det
								maatte forbløde, følte jeg, skulde vi skilles ad Hun var den Eneste,
								min Sjæl endnu klyngede sig til, den Eneste som kjærligt mødte mine
								Tanker og Følelser. Var dette Kjærlighed? Elskede jeg hende? Den
								Følelse, Annunziata havde vakt i min Sjæl,
								var ganske anderledes, selv Synet af Lara;
								Erindringen om hende havde noget langt mere beslægtet med hiin
								Følelse. Aand og Skjønhed henrev mig hos Annunziata; det ideale Skjønne blændede mig ved det første
								Skue af Lara, fik mit Hjerte til at svulme.Nei, saaledes var ikke min Kjærlighed til Flaminia. Det var ei den vilde, brændende
								Lidenskab: det var Venskab, Broderens meest
								levende Kjærlighed. Jeg følte det Forhold, hvori jeg stod til hendes
								Slægt, deres Bestemmelse med hende og fortvivlede, thi jeg kunde
								ikke skilles fra hende, hun var mig mit Alt, mit Kjæreste i denne
								Verden; men jeg kjendte ikke Ønsket, at trykke hende til mit Hjerte,
								aande Kys paa hendes Læber, som min hele Tanke vilde hos Annunziata, som en usynlig Magt drev mig til
								hos den blinde Pige, der var mig ganske fremmed.»Den unge Eccellenza og hans smukke Brud!« som Tiggeren havde raabt,
								gjenlød idelig i min Sjæl; jeg søgte at læse hvert Ønske paa Flaminias Læbe, hang som hendes Skygge ved
								hende. Naar de Andre vare tilstede, blev jeg forstemt og sorgfuld.
								Jeg følte de tusind Baand, som trykkede mig; jeg blev taus og
								adspredt, kun for hende fik jeg Veltalenhed. Hun var mig saa kjær,
								og jeg skulde miste hende.»Antonio!« sagde hun, »Du er syg, eller der
								er skeet noget, jeg ikke maa vide. Hvorfor? Tør jeg ikke?« Med hele
								sin Sjæl hang hun ved mig, jeg vilde være hende en kjærlig, trofast
								Broder, og dog gik al min Tale idelig ud paa at lede hendes Tanke
								paa denne Verden. Jeg fortalte, hvorledes jeg selv engang vilde have
								været Munk, og hvor ulykkelig, dersom dette var skeet, jeg da havde
								blevet, thi seent eller tidligt krævede Hjertet sin Ret.»Da vil jeg,« sagde hun, »føle mig lykkelig, meget lykkelig, ved
								igjen at komme tilbage hos de fromme Søstre. Der har jeg først ret
								hjemme! Ofte vil jeg da tænke paa den Tid, jeg var ude i Verden,
								tænke paa Alt, hvad Du har fortalt mig, tænke paa Dig og paa hvor
								god Du var imod mig. Det vil være en smuk Drøm, det synes jeg
								allerede. Jeg skal bede for Dig, bede, at den onde Verden aldrig maa
								fordærve Dig, at Du maa blive meget lykkelig, og Verden maa glædes
								ved Dine Sange, og Du maa kunne føle, hvor god den kjære Gud er mod
								Dig og os Allesammen!«Da trængte Taarerne frem i mine Øine, jeg sukkede dybt: »da faae vi
								aldrig hinanden mere at see!«»Jo, hos Gud og Madonna!« sagde hun og smilte fromt. »Der skal du
								vise mig Lam! der faaer hun ogsaa sine Øines
								Lys! Ak, ja, hos Madonna er det dog bedst!«Vi flyttede igjen ind til Rom; om nogle Uger, hørte jeg dem tale om,
								skulde Flaminia tilbage til Klosteret og
								kort derefter tage Sløret.Mit Hjerte knugedes af Smerte, og dog maatte jeg skjule det. Hvor
								eensomt og øde vilde der ikke blive, naar hun forlod os, hvor
								fremmed og forladt skulde jeg da staae! hvilken Hjertesorg, - jeg
								søgte at skjule den, - at være munter, at være en ganske anden, end
								jeg var.De talte om Stadsen ved hendes Indvielse, som var det en Glædesfest.
								Men kunde hun ogsaa gaae bort fra os? Bedaaret hendes Sandser havde
								de, bedaaret hendes Forstand Det smukke lange Haar skulde skjæres af
								hende, Liigklædet bredes over den Levende, hun skulde høre
								Gravklokkerne ringe, og først som død opstaae til Himmelbrud. Jeg
								sagde det til Flaminia, med Dødsangst bad
								jeg hende, at tænke paa, hvad hun gjorde, saaledes at gaae ned i sin
								Grav.»Lad Ingen høre, hvad Du siger, Antonio!«
								sagde hun med en Alvorjeg aldrig havde hørt hos hende, »Verden
								holder Dig alt for fast! see mere mod det Himmelske!« Hun rødmede,
								som et Blod, greb min Haand, som havde hun talt for haardt, og sagde
								med den inderligste Mildhed: »Du vil jo ikke bedrøve mig, Antonio!«Da sank jeg ned for hendes Fødder, en Helgen stod hun for mig; min
								hele Sjæl klyngede sig til hende; hvormange Taarer græd jeg ikke om
								Natten; min stærke Følelse for hende syntes mig en Synd, hun var jo
								Kirkens Brud Daglig saae jeg hende, daglig lærte jeg at skatte hende
								høiere; som en Søster talte hun til mig, saae mig ind i Øiet, rakte
								mig Haanden, sagde, hun længtes efter mig, at jeg var hende kjær.
								Krampagtigt skjulte jeg den Dødsnat, der laae i min Sjæl, og det
								lykkedes mig, man saae den ikke. Gud sende det Hjerte Døden, der
								lider, som jeg led.Skilsmissens Øieblik stod skrækkeligt for mig, derfor hvidskede en
								ond Aand i mit Øre: »Du elsker hende,« og jeg elskede hende jo dog
								ikke, som jeg havde elsket Annunziata, mit
								Hjerte bankede ikke saaledes, som da min Læbe berørte Laras Pande. »Siig Flaminia, at Du ei kan leve uden hende, hun hænger jo dog
								ved Dig, som Søster ved Broder! Siig, Du elsker hende! Eccellenza og
								hele Familien vil fordømme Dig, støde Dig ud i Verden! men med hende
								mister Du jo ogsaa Alt! Valget er let!«Hvorofte svævede ikke Tilstaaelsen paa mine Læber, men mit Hjerte
								bævede, jeg forstummede; det var en Feber, en Dødsfeber, der rørte
								mit Blod, min Tanke.Alt blev arrangeret i Palaiet til et glimrende Bal, en Blomsterfest
									 for Offerlammet. Jeg saae hende
								i den rige, prægtige Dragt, hun var uendelig yndig.»Vær nu glad, som de Andre!« hviskede hun til mig. »Det bedrøver mig,
								at see Dig sorgfuld! tit vil jeg vist for Din Skyld tænke tilbage
								paa Verden, naar jeg sidder i mit Kloster, og det er en Synd, Antonio! Lov mig, at Du vil blive mere
								fornøiet! Lov mig, at Du tilgiver Fader og Moder, at de ere lidt
								haarde imod Dig! De mene Dig det bedre. Lov mig, at Du ikke vil
								tænke saa meget paa Verdens Bitterhed, og vær altid god og from, som
								Du nu er det, da tør jeg nok tænke paa Dig, nok bede for Dig, og
								Madonna er god og naadig!«Hendes Ord vare Dødssuk i mit Hjerte. Jeg seer hende endnu den sidste
								Aften, før hun forlod os; hun var saa rolig, hun kyssede sin Fader
								og den gamle Eccellenza, talte om Afskeden, som var det kun paa
								nogle Dage.»Siig nu ogsaa Antonio Lev vel!« sagde Fabiani; han var rørt, de Andre syntes det
								ikke. Hurtigt traadte jeg hen til hende og bøiede mig, for at kysse
								hendes Haand.»Antonio!« sagde hun; hendes Stemme var saa
								blød, Taarerne brast mig ud af Øinene. »Bliv lykkelig!« sagde hun.Jeg veed ikke selv, jeg vilde rive mig løs; for sidste Gang saae jeg
								hende ind i det fromme, milde Ansigt.»Farvel!« sagde hun, og dog kom ikke en Lyd over hendes Læber; hun
								bøiede sig over mig, hun kyssede mig paa Panden og sagde: »tak for
								al Din Kjærlighed, min kjære Broder!«- Mere veed jeg ikke; jeg var ude af Salen, var paa mit Værelse, hvor
								jeg kunde græde; det var som en Verden sank bort under mig.- - Og jeg saae hende igjen! Da Tidens Fylde kom, saae jeg hende.
								Solen skinnede saa varmt og muntert. Jeg saae Flaminia i al sin rige Pragt og Herlighed blive ledet op
								til Alteret af Moder og Fader, jeg hørte nok, hvor der blev sjunget,
								og der var mange Mennesker rundt om, men tydeligt staaer kun for mig
								det blege, milde Ansigt, en Engel var det, som knælede med Præsterne
								for Høialtret. Jeg saae, hvor de toge det kostelige Slør af hendes
								Hoved, og det fyldige Haar gled ned over Skuldrene, jeg hørte Saxen
								afskjære det; de afførte hende de rige Klæder, hun strakte sig ud
								paa Liigbaaren; Liiglagnet og det sorte Tæppe med Dødninghovederne
								paa blev bredt over hende. Kirkeklokkerne ringede til Begravelse, de
								istemte Sangen for den Døde! ja  død
								var hun, jordet for denne Verden. Det sorte Gitter for Klostrets
								Chorgang hævede sig, Søstrene stode i de hvide Liin og sang Englenes
								Velkommen for den nye Søster, Biskoppen rakte hende Haanden, den
								Døde opstod som Himmelbrud. Elisabeth hed
								hun nu. Jeg saae det sidste Blik, hun sendte ud over Forsamlingen;
								derpaa rakte hun Haanden til den nærmeste Søster og traadte ind i
								Livets Grav! -Det sorte Gitter faldt! -Jeg saae endnu hendes Omrids,
								den sidste Flig af Kjolen, - og hun var borte.X Gamle Domenica. Opdagelsen. Aftenen
								i Nepi. Terni.
								Skipperens Sang. Venedig.I Palazzo Borghese toge de mod Gratulationer. Flaminia-Elisabeth var jo Himmelbrud Francescas Alvor skjultes ikke ved det kunstlede Smiil,
								den Ro, der laae i hendes Ansigt, var flygtet fra hendes Hjerte. Fabiani sagde forunderligt bevæget til mig:
								»Du har tabt din bedste Velynderske; Du har Grund til at være
								bedrøvet! - Hun bad mig give nogle Scudi til gamle Domenica; Du har vist fortalt om din gamle
								Pleiemoder? Bring hende disse, det er Flaminias Gave!«Døden laae som en Slange om mit Hjerte; min Tanke var Livslede, jeg
								bævede for den, thi et Selvmord syntes mig den lyseste Side. Tomt og
								dødt var der i de store Sale. »Ud i den frie Luft!« tænkte jeg, »til
								Barndoms Hjemmet, hvor Domenica sang
								Vuggeviser for mig, hvor jeg legede og drømte.«Gold og afsvedet laae Campagnen, ikke et grønt Blad talte om
								Livshaab, den gule Tiber væltede sine Bølger
								mod Havet, for at forsvinde. Jeg saae igjen den gamle Gravstue, med
								det tætte Epheu over Taget og ned af Muren, den lille Verden, jeg
								som Barn havde kaldt min. Døren stod aaben; en glad veemodig Følelse
								rørte sig i mit Hjerte, jeg tænkte paa Domenicas Kjærlighed, hendes Glæde ved at see mig. Eet Aar var
								det sikkert, siden jeg sidst var herude, og næsten otte Maaneder,
								siden jeg talte med hende i Rom, og hun bad
								mig dog ret snart at komme ud til sig; ofte havde jeg tænkt paa
								hende, talt om hende med Flaminia, men
								Sommer-Opholdet i Tivoli, min bevægede
								Sjælsstemning, siden jeg kom tilbage, havde gjort, at jeg ikke var
								gaaet ud i Campagnen. - Jeg hørte i Tanken alt hendes Glædesskrig
								ved at see mig, og bevingede mine Skridt, men da jeg var ganske nær
								Døren, gik jeg sagte, for at hun ei skulde høre mig. - Jeg saae ind
								i Stuen, midt paa Gulvet stod en stor Jerngryde over en Ild, nogle
								Rør vare lagt til den, og en ung Knøs pustede til dem, han vendte
								Hovedet og saae paa mig, det var Pietro, det
								lille Barn, jeg havde vugget her. »Sant Joseph!« udbrød han, og sprang fornøiet op, »er det Eder,  Eccellenza! Det er længe, længe
								siden, De var saa naadig at komme herud!«Jeg rakte ham Haanden, han vilde kysse den. »Nei, nei, Pietro!« sagde jeg; »næsten lader det, som
								jeg havde glemt mine gamle Venner! men det har jeg ikke!«»Nei, det sagde ogsaa den gode gamle Moder!« udbrød han. »O Madonna!
								hvor hun vilde have blevet glad, havde hun seet Eder!«»Hvor er Domenica?« spurgte jeg! -»Ak!« svarede han, »nu har hun et halvt Aar ligget i Jorden! hun
								døde, medens Eccellenza var i Tivoli! hun
								var kun nogle Dage syg, men i al den Tid talte hun om den kjære Antonio! ja Eccellenza bliver ikke vred, at
								jeg kalder Dem ved dette Navn, hun holdt saa meget af Dem! »Gid mine
								Øine maatte see ham, før de lukkes!« sagde hun, og længtes saa
								meget!- da jeg nok kunde mærke, hun ikke levede Natten over, gik jeg
								om Eftermiddagen til Rom; jeg vidste nok, De vilde ikke blive vred
								for min Bøn; jeg vilde bede Dem, at følge med mig hjem til den gamle
								Moder; men da jeg kom, var De og Herskabet taget til Tivoli; saa gik jeg bedrøvet hjem; da jeg
								kom her til Huset, var hun allerede sovet ind!« Han holdt Hænderne
								for Øiet, og græd. Hvert Ord han sagde mig, faldt mig tungt paa
								Hjertet, jeg havde været hendes Dødstanke, og paa samme Tid havde
								min Tanke svævet vidt omkring, langt fra hende. Havde jeg dog sagt
								hende Lev vel, før jeg reiste til Tivoli!
								jeg var intet godt Menneske! Jeg gav Pietro Pungen fra Flaminia, og Alt
								hvad jeg selv havde, og han sank ned paa sine Knæ for mig, sagde jeg
								var deres Skytsengel. Det klang som Spot i mit Hjerte. Med dobbelt
								Smerte, sønderknust til Sjælen, forlod jeg Campagnenjeg veed ikke,
								hvorledes jeg kom hjem?Tre lange Dage laae jeg, uden Bevidsthed, i en heftig Feber. Gud
								veed, hvad jeg har talt, men Fabiani kom
								ofte til mig, man havde givet mig den døve Fenella til Sygevogterske. Aldrig nævnte man Flaminia. Syg var jeg kommet hjem fra
								Campagnen, og havde strax lagt mig til Sengs, hvor Feberen yttrede
								sig.Langsomt vendte mine Kræfter tilbage; forgjæves søgte jeg at
								tilkjæmpe mig et Lune, en Munterhed, jeg slet ikke eiede. Det var
								omtrent sex Uger efter den Tid, Flaminia tog
								Sløret, at Lægen tillod mig at gaae ud. Jeg veed ikke selv jeg gik
								til Portapia, mit Øie stirrede ned ad Qvadri fontane, men jeg havde ikke Mod til
								at gaae forbi Klosteret. Men kun nogle Aftener efter, da Nyet var
								tændt, drog mit Hjertes  Følelse mig
								derhen, jeg saae den graa Klostermuur, de tilspærrede Vinduer, Flaminias lukkede Grav. - Hvorfor tør jeg
								ikke see den Dødes Gravsted? sagde jeg til mig selv, og fandt
								Undskyldning derfor. Hver Aften gik min Vei derforbi; jeg spadserede
								saa gjerne til Villa Albani, sagde jeg til de af mine Bekjendter,
								jeg hændelsesviis mødte. Gud veed, hvorledes det vil ende, sukkede
								mit Hjerte. Længe kan jeg ikke udholde det, - og jeg var da just ved
								Maalet.Det var en mørk Aften, et Lysskjær faldt fra Klostervinduet ned af
								Muren, jeg lænede mig op til Hjørnehuset, stirrede paa det lyse
								Punkt, og tænkte paa Flaminia. »Antonio!«
								sagde en Stemme tæt ved mig. »Antonio, hvad
								gjør Du her?« - Det var Fabiani. »Følg med
								mig hjem!« -Jeg fulgte, vi talte ikke et Ord paa Gaden; han vidste
								Alt, som jeg selv, følte jeg; en Utaknemmelig var jeg! jeg havde
								ikke Mod at see paa ham. Vi vare ene i Værelset.»Du er endnu syg, Antonio!« sagde han, og der
								laae en underlig Alvor i hans Stemme. »Du trænger til Bevægelse,
								Adspredelse; Du vilde have godt af, at tumle Dig mere i Verden!
								Eengang greb Du jo alt Friheds Vingerne; maaskee var det urigtigt,
								at jeg lod Fuglen igjen komme i Buur. Mennesket skal i Grunden altid
								have sin Villie, styrter han da i Ulykke, har han kun sig selv at
								bebreide det! Du er gammel nok til selv at styre Dine Skridt! En
								lille Reise kan være Dig gavnlig, det siger Lægen ogsaa. Du har jo
								kun seet Neapel besøg Nord-Italien! Jeg skal
								sørge derfor; det er bedst for Dig, nødvendigt, og« tilføiede han
								med en Alvor, en Strænghed, jeg ikke kjendte hos ham: »jeg er
								overtydet om, Du aldrig vil glemme de Velgjerninger, vi have gjort
								imod Dig! aldrig paaføre os Krænkelse, Skam og Sorger, som
								Ubesindighed eller blind Lidenskab kan paaføre. Et Menneske kan Alt,
								hvad han vil, naar han kun vil det Gode!«Som en Lynstraale slog hans Ord mig til Jorden, jeg bøiede mine Knæ,
								trykkede hans Haand til mine Læber. »Jeg veed nok, vi altid gjorde
								Dig Uret,« sagde han, halvspottende, »vare ubillige og strænge.
								Ingen vil mene Dig det ærligere og oprigtigere, end vi. Du vil høre
								smukkere Talemaader, kjærligere Ord, men ikke med sand Trofasthed,
								som vi gav den. Eet Aar kan Du jo tumle Dig ude! Lad os saa see,
								hvad der rører sig i Dig, hvorledes vi have gjort Dig Uret!« Han
								forlod mig.»Har Verden endnu nye Smerter for mig, flere Giftdraaber? selv den
								eneste Lædskedrik: Friheden, at flyve ud i Guds Verden, dryppes  mig som Ædder i min dybe Vunde.
								Bort fra Rom, bort fra Syden, hvor alle
								Erindringsblomsterne staae, over Appeninerne, mod Norden, der ligger jo Sneen paa de høie
								Bjerge! fra Alperne viftes Kulden ned i mit
								varme Blod! mod Norden til det svømmende Venezia: Havets Brud! Gud! lad mig aldrig mere vende tilbage
								til Rom, til mine Erindringers Grav! Farvel
								mit Hjem, mit Fædrenested! - Vognen rullede over den øde Campagne.
								Peterskuppelen skjultes bag Høiene, vi kom forbi monte Soracte, over Bjergene til det snevre Nepi. Det var en maaneklar Aften, Munken
								prædikede foran Osteriets Dør, Mængden gjentog hans Viva santa Maria, og fulgte ham syngende
								gjennem Gaderne, mig drev Menneskevrimlen bort fra sig. De gamle
								Vandledninger med tætte Slyngplanter, de mørke Olieskove rundt om
								gave et mørkt Billede, der svarede til min Sindsstemning. Jeg gik ud
								af Porten, hvorfra jeg var kommet; tæt udenfor laae en mægtig Ruin
								af et Castel eller Kloster, den store Landevei gik igjennem dens
								nedstyrtede Haller. En lille Sti førte fra Veien dybere ind, Epheu
								og Venushaar voxte nedad Væggen i den eensomme Celle, jeg traadte
								ind i en stor Hal, høit Græs groede over Gruset og de omstyrtede
								Capiteler; Viinranken bevægede sit brede Blad gjennem de store
								gothiske Vinduer, hvor kun nogle løse brogede Glasstykker sad. Høit
								paa Muren skjød Buske, og Hækker frem, Maanens Straaler faldt paa et
								Frescobillede med Sanct Sebastian, der stod
								blødende, gjennemskudt af Pilene. Dybe Orgeltoner bruste ideligt
								gjennem Salen, jeg fulgte Lyden, traadte ud af den snevre Kloster
								Dør og stod mellem Myrtehækker og rigt Viinløv, tæt ved en lodret
								Afgrund, hvor et Vandfald styrtede, skumhvidt, i det klare
								Maaneskin. Den hele romantiske Situation vilde have overrasket
								ethvert Gemyt, dog havde min Smerte maaskee ladet den glide let bort
								af min Erindring, havde ikke hvad jeg mere saae, aftrykt sig blodigt
								dybt i mit Hjerte. Jeg gik ad den lille, næsten tilgroede Sti tæt
								ved Afgrunden henimod den brede Landevei. Tæt ved, fra den høie,
								hvide Muur, som Maanen skinnede paa, stirrede tre blege Hoveder bag
								ved Jerngittret, henrettede Røveres Hoveder, der, som i Rom paa Porta del
								Angelo, vare satte i Jernbuur til Skræk og Advarsel. Det havde
								mig intet rædsomt; i tidligere Dage vilde mit Blod have drevet mig
								bort derfra, Smerten giver Philosophie. Det dristige Hoved, der
								udrugede Død og Mordtanke, Bjergenes kjække Ørn var nu en taus
								fangen Fugl, sad stille og fornuftig i sit Buur, som de andre
								afrettede Fugle; jeg traadte ganske nær til, de  vare sikkert i disse sidste Dage
								henrettede, hvert Træk var endnu kjendeligt; men som jeg skuede paa
								det midterste, et qvindeligt Hoved, sloge mine Pulsslag stærkere,
								det var en gammel Qvindes! guulbruun i Huden, Øinene halvaabne, hun
								havde et langt, sølvhvidt Haar, der hang ud gjennem Gitteret og
								bevægede sig i Vinden. Mit Øie faldt paa Steentavlerne i Muren, hvor
								man efter Sædvane lod indgrave de Henrettedes Navn og Brøde. Fulvia stod der. Jeg saae ogsaa hendes
								Fødebyes Navn, Frascati, og rystet til
								Sjælens Dybeste, traadte jeg nogle Skridt tilbage. Fulvia, den sælsomme Gamle, der engang havde
								frelst mit Liv, hun, som havde skaffet mig Midler til at komme til
									Neapel, mit Livs uforklarlige Aand,
								gjensaae jeg saaledes. Disse blegblaa Læber havde hun engang trykket
								paa min Pande, disse Læber, som for Mængden havde talt prophetiske
								Ord, bragt Liv og Død, vare forstummede, aandede Rædsel ved deres
								Taushed. Min Lykke spaaede Du! Din dristige Ørn ligger med knuste
								Vinger, naaede aldrig Solen. I Kampen med sin Ulykke, synker han ned
								i Livets store Nemisø! Svingfjedren er knækket! Jeg brast i Graad,
								nævnte Fulvias Navn, og gik langsomt tilbage
								gjennem de øde Haller. Aldrig glemmer jeg denne Aften i Nepi.Næste Morgen reiste vi derfra, vi kom til Term, der eier Italiens
								største og skjønneste Vandfald; jeg red fra Byen gjennem den tætte
								mørke Olieskov, den første jeg havde seet, vaade Skyer hang om
								Bjergtoppene; Alt mod Norden for Rom, syntes mig mørkt, intet var
								smilende og skjønt som Sumpene, som Terracinas Orangehaver, hvor de
								grønne Palmer voxe! Maaskee var det mit eget Hjerte, der gav det
								Hele denne mørke Colorit.Vi kom gjennem en Have; en yppig Orange Allee strakte sig imellem
								Fjeldvæggen og Floden, der bruste piilsnart afsted; jeg saae alt
								mellem Fjeldene en Sky af Vandstøv staae høit i Veiret, Regnbuen
								spillede paa den. Vi steg op mellem et Vildnis af Rosmariner og
								Myrther, og høit fra Bjergets Top over den skraa Fjeldvæg styrtede
								den uhyre Vandmasse, en mindre Arm af Floden bevægede sig som et
								bredt Sølvbaand tæt ved, de forenedes under Fjeldet for at danne en
								bred Cascade, der, melkehvid, hvirvlede sig ned i den sorte Afgrund.
								Jeg tænkte paa Cascatellerne ved Tivoli,
								hvor jeg skulde improvisere for Flaminia!
								Den hoie brusende Strøm sang mig med gjennemgribende Orgeltoner
								Erindringen om mit Tab, min Smerte: knuses, døe og forsvinde er
								Naturens Lod!»Her blev ifior en Engellænder skudt af Røverne,« sagde vor Guide.
								»Det var Banden fra Sabiner-Bjergene, skjøndt man kan sige, de have
								hjemme i hele Bjergegnen, fra Rom og til Terni; Øvrigheden er nu altid saa meget om sig, de fik da
								Fingre paa tre Stakler! jeg saae dem blive kjørt til Byen, lænkede
								paa Vognen. Ved Porten sad den kloge Fulvia
								fra Sabiner-Bjergene, som vi kaldte hende, hun var gammel og dog
								altid ung, hun vidste det, som mangen Munk kunde faae
								Kardinalshatten for; hun spaaede deres Skjæbne i forblommede Ord.
								Siden sagde man, det var hemmelige Tegn; hun stod i Ledtog med dem.
								laar har de grebet den Gamle og flere af Røverne, hendes Time var
								kommet; nu sidder hendes Hoved og griner paa Porten i Nepi.« Det var som Alt, som Naturen og
								Menneskene vilde kaste Nat i min Sjæl; jeg følte Lyst til, med
								Vindenes Flugt, at jage Landene igjennem, de mørke Olieskove kastede
								mere Skygge i min Sjæl, Bjergene knugede mig fast; »ud til Havet,
								hvor Vindene lufte! til Havet, hvor een Himmel bærer os og een
								hvælver sig oven over! Mit Blod brændte af Kjærlighed, mit Hjerte af
								Længsel; to Gange havde jeg følt den rene begeistrende Flamme,
								Annunziata havde jeg skuet op til, og med hele min opvaagnende Kraft
								klynget mig til hende, men hun elskede en anden. Flaminia var
								langsomt voxet ind i min Sjæl, jeg var ikke blevet blændet,
								henrevet, men jeg havde lært at skatte Ædelstenen. Hvergang hun
								søsterligt rakte mig Haanden, og jeg turde trykke den til mine
								Læber, hver Gang hun trøstede mig saa mildt og bad, at Verden ei
								maatte fordærve mig, stødte hun mig Pilen dybere i Hjertet Jeg
								elskede hende ikke som en Brud, og dog følte jeg, at jeg ikke kunde
								udholde at see hende i en Andens Arme. Nu var hun død, død for
								Verden. Ingen fremmed Mand skulde trykke hende til sit Hjerte, aande
								Kys paa hendes Læber, eie hende! denne Helveds Qval var dog ikke
								tildeelt mig. Jeg søgte at trøste mig, ved at udmale dette Billede,
								thi nu kaldte jeg min Følelse Kjærlighed, Sjælens og Blodets stærke
								Lidenskab. Om jeg skulde have seet hende, som en af de unge Nobilers
								Brud, daglig have været Vidne til deres Kjærligheds Lykke, jeg, den
								tilsidesatte Hyrdedreng fra Campagnen, der spiste Naadsens Brød i
								det rige Palais, om hun da havde staaet ligesaa søsterlig, mild, men
								uden Kjærlighed! - Det havde været til Vanvid! Nei, nu var hun
								Klosterets, Ingen turde hæve sit Øie til hende, Ingen saae hende!
								ja, det var bedre, lykkeligere! - Verdens Jammer kan være stor, thi
								min Lod var jo misundelsesværdig!Til Havet, det underfulde Hav! det er en ny Verden for mig! til Venezia, den sælsomt svømmende By, Adrias
								Dronning! men ikke gjennem de mørke Skove, de sammenknugende Bjerge,
								hurtigt, i let Flugt over Bølgen! saa drømte min Tanke.Det havde været min Plan, at gaae først til Florents, derfra over Bologna og
									Ferrara; jeg forandrede den, forlod
								Veturinen i Spoleto, tog en Plads med Posten
								og jog over Apenninerne i den mørke Nat, gjennem Loretto, uden selv at gjæste det hellige Huus - Madonna
								tilgive mig min Synd! Høit fra Bjergveien havde jeg alt øinet
								Adriater-Havet, som en Sølvstribe i Horizonten, Bjergene laae som
								Kjæmpe-Bølger under mig; nu saae jeg det blaa bevægede Hav, med alle
								Nationers Vimpler og Flag paa Skibene. Jeg tænkte paa Neapel, ved at see det, men intet Vesuv hævede sig med sin sorte Røgstøtte,
								intet Capri svømmede derude. Jeg sov her en
								Nat, og drømte sælsomt om Fulvia og Flaminia. »Din Lykkes Palme grønnes!« sagde
								de begge og smilte, jeg vaagnede, Dagen skinnede ind til mig.»Signore!« sagde Camerieren, »et Skib til Venezia er seilfærdig, men De vil vel først besee vor By?«»Til Venezia!« raabte jeg. »Strax, strax! det
								er just mit Ønske!« En uforklarlig Følelse drev mig afsted Jeg steg
								ombord, lod min lille Vadsæk følge efter, og saae kun ud over det
								uendelige Hav. »Farvel mit Fædreland!« nu først syntes jeg ret at
								flyve ud i Verden, da min Fod ikke længer betraadte Jorden. En
								forandret Natur vidste jeg, at Norditalien vilde vise mig. Venedig selv var jo forskjellig fra alle
								Italiens Byer, en rigtsmykket Brud for det mægtige Hav. Den
								venetianske bevingede Løve flagrede alt i Luften over mig; det var
								et Skib fra Venedig, som bar mig. Seilene svulmede i Vinden og
								skjulte Kysten. Jeg sad paa Relingen til Høire, og saae ud over den
								blaa bølgende Sø, en ung Knøs sad ikke langt fra mig, og sang en
								venetiansk Vise om Kjær ligheds Lykke og Livets Korthed:»Kys de røde Læber, i Morgen er Du Dødens! Elsk, medens Dit Hjerte er
								ungt, Dit Blod er Ild og Flamme! de graa Haar ere Dødens Blomster,
								da er Blodet Iis, da slukkes Flammen! Kom i den lette Gondol! under
								dens Tag sidde vi skjulte, vi dække for Vinduer og Dør, Ingen see
								Dig, min Pige! Ingen see vor Kjærligheds Lykke. Vi gynge paa Bølge!
								Bølgerne favnes, som vi. Elsk, medens Ungdommen brænder i Dit Blod,
								den tause Nat og Bølgen kun kjende Din Lykke! Alderen dræber med
								Frost og med Snee!«Mens han sang, smilte og nikkede han til de Andre rundt om, og de
								sang i Chor om Kys og Kjærlighed, medens Hjertet var ungt! det var
								en lystig Vise, meget lystig, og dog klang den som en magisk
								Dødssang i mit Hjerte. Ja, Aarene flygte, Ungdoms-Flammen slukkes.
								Kjærlighedens hellige Olie lod jeg flyde hen overjorden, den tændtes
								ei til Lys og Varme; vel udbredte den ikke Fordærvelse, men den gik
								i Graven, uden at have lyst eller brændt. Intet Løfte bandt mig jo,
								ingen Forpligtelse! hvorfor greb min Læbe ikke efter den Kjærligheds
								Lædskedrik, den brændte for. Jeg havde en Følelse, ja, hvad skal jeg
								kalde den, Misfornøielse med mig selv; var det den vilde Ild i mit
								Bryst, der udbrændte min Forstand? Jeg følte en Bitterhed over, at
								jeg var flygtet fra Santa. Madonnas hellige
								Billede faldt ned! - Det var det rustne Søm, som brast, og
								Jesuiterskolens Klostertugt, Gjedemelken i mit Blod jog mig bort med
								Riset. Hvor smuk var ikke Santa! jeg saae
								hendes brændende elskovsfulde Blik, og jeg ærgrede mig over mig
								selv! - Hvorfor skulde jeg ikke ligne Bernardo, ligne tusinde, ligne alle mine unge Venner, ingen,
								ingen havde været en Daare, som jeg. Kjærlighed vilde mit Hjerte,
								Kjærlighed vilde Gud, der havde nedlagt denne Følelse hos mig! - Men
								jeg er ung endnu, Venedig er en lystig By, har deilige Qvinder! hvad
								giver Verden mig for min Dyd, mit barnlige Sind, Spot og Tiden
								bringer Bitterhed og graa Haar! og jeg sang i Chor med de Andre paa
								Skibet om Kys og Kjærlighed, medens Hjertet var ungt.Det var en Feber, Smertens Vanvid, som skabte disse Tanker i min
								Sjæl. Han, som gav mig Livet, mine Følelser, og ledte min hele
								Skjæbne, vil kjærligt dømme mig. Der gives Kampe, Tanker selv, som
								de fleste Dødelige ei vove at udtale, thi Uskylds-Engelen i vort
								Bryst bøier sig for Synden. De, som fik deres Hjertes Længsel
								opfyldt, kunne philosophere smukt moralsk over min Tale! Fordømmer
								ikke, saa skulle og I ikke fordømmes. Jeg følte det: i mit Kjød, i
								min onde Natur boede intet Godt. Bede kunde jeg ikke, dog sov jeg
								snart ind, medens Skibet fløi mod Norden, mod det rige Venezia.I Morgenstunden øinede jeg dets hvide Bygninger og Taarne, de syntes
								en Skare Skibe med udspændte Seil; til Venstre strakte sig det
								lombardiske Rige med sine flade Kyster, Alperne syntes en blegblaa Taage i Horizonten. Her var Himlen
								stor! her kunde den halve Himmelkugle afspeile sig i Hjertet.Ved Morgenluftningen bleve mine Følelser mildere; jeg var mere  rolig. Jeg tænkte paa Venedigs Historie, Stadens Rigdom og Pragt,
								dens Selvstændighed og Overmagt, de mægtige Doger og deres Formæling
								med Havet. Meer og meer nærmede vi os Byen, jeg kunde alt over
								Lagunerne skjelne de enkelte Bygninger, men de havde guulgraa Mure,
								ikke gamle, ikke ny, syntes ikke venlige; Marcustaarnet havde jeg
								ogsaa tænkt mig høiere. Vi seilede ind mellem Fastlandet og
								Lagunerne, der, som en krum Jordvold, greb ud i Havet. Hvor Alt var
								fladt, Kysten syntes neppe en Tomme høiere, end Vandspeilet. Nogle
								fattige Huse kaldte de en By*, hist og her stod en Busk, ellers slet
								intet uden det flade Land. Jeg havde tænkt mig at være ganske nær
								ved Venedig, det laae endnu en Miil borte, og mellem os og det stod
								et hæsligt muddret Vand med brede Øer af Dynd; ikke en Fugl kunde
								paa disse finde Fodfæste, ikke et Græsstraa skjød op. Gjennem denne
								hele Sø var gravet dybe Kanaler, store Pæle rammede ned, som for at
								antyde Landeveien. Jeg saae de første Gondoler, smalle og lange,
								hurtige, som Pilen, men alle vare de malet kulsorte. Den lille Kahyt
								midt paa var overtrukket med sort Klæde, det var en svømmende
								Liigvogn, der gled os piilsnart forbi. Vandet var ikke længer blaat,
								som ude paa det fri Hav, eller tæt ved Neapels kyst; det var et
								smudsigt Grønt. Vi kom forbi en Ø, hvor Husene syntes voxet op af
								Vandet, eller at være klistrede paa et Vrag; høit paa Muren stod
								Madonna med Barnet, og skuede ud over dette Øde. Enkelte Steder var
								Vandfladen en bevægelig, grøn Slette, en Art Andemad mellem det dybe
								Vand og de sorte Øer af blød Dynd. Solen skinnede paa Venezia, alle
								Klokker ringede, men det saae dog dødt og eensomt ud. Kun eet Skib
								laae paa Værfterne, ikke eet Menneske kunde jeg endnu see.Jeg steg ned i den sorte Gondol, og seilede ind i en død Gade, hvor
								Alt var Vand, ikke Fodbred til at gaae paa. Store Bygninger vel,
								aabne Døre, med Trappen ned i Vandet; ind i de store Porte gik
								Vandet, som en Canal, og Gaardsrummet selv syntes kun en fiirkantet
								Brønd, hvor man kunde seile ind, men neppe vende Gondolen. Vandet
								havde sat sin grønlige Sliim op ad Murene, de store Marmorpalaier
								syntes at synke sammen; i de brede Vinduer var slaaet raae Bræder op
								mod de forgyldte halvraadne Bjelker. Stykke for Stykke syntes det
								stolte Kæmpelegeme at falde hen; det Hele havde noget Ængsteligt.
								Klokkerne taug, og ikke en Lyd, uden Aarens Pladsken i Vandet,
								hørtes, * Fusina. intet Menneske saae jeg endnu, en
								død Svane laae det prægtige Venedig paa
								Bølgen. Vi krydsede om i andre Gader, smaa, smalle murede Broer hang
								over Kanalerne, nu saae jeg Mennesker, der hoppede over mig, ind
								imellem Husene, eller ind i Murene selv, for jeg saae ingen Gader,
								uden hvor Gondolen gleed; »Men hvor gaaer man?« spurgte jeg min
								Gondolier, og han pegede ved Broerne paa smalle Slipper mellem de
								høie Huse. Gjenboe kunde række Gjenboe Haanden fra sjette Etage over
								Gaden; tre Mennesker kunde maaske gaae forbi hinanden dernede, hvor
								ingen Solstraale fandt Vei. - Vor Gondol var forbi, og Alt var igjen
								dødstille.»Er det Venezia! Havets rige Brud, Verdens
								Beherskerinde!«Jeg saae den prægtige Marcus Plads. »Her er
								Liv!« sagde man. Hvor langt anderledes i Neapel, ja selv i Rom paa den levende
								Corso! og dog var Marcuspladsen Venedigs Hjerte, hvor endnu Livet
								rørte sig. Boutiquer med Bøger, Perler og Billeder pyntede de lange
								Buegange, hvor der dog ikke var levende nok; en Flok Græker og
								Tyrker i brogede Dragter og med den lange Pibe ud af Munden, sad
								stille udenfor Kaffehusene, Solen skinnede paa Marcuskirkens gyldne
								Kupler og paa de mægtige Bronzeheste over Portalen; om Cyperns, Candias og Moreas røde Master hang Flagene uden Bevægelse, en Skare
								Duer opfyldte i tusindviis Pladsen og trippede paa de brede Stene.Jeg besøgte ponte rialto, Pulsaaren, der
								talte om Livet, og snart havde jeg opfattet Venedigs, Sorgens store
								Billede, Aftrykket af min egen Sjæl. Jeg syntes endnu at være paa
								Søen, kun flyttet fra et mindre til et større Skib, en svømmende
								Ark.Da Aftenen kom, da Maaneskinnet kastede sit usikkre Lys og udbredte
								stærkere Skygger, følte jeg mig her mere hjemme; i Aandeverdenens
								Time blev jeg først fortrolig med den døde Brud. Jeg stod ved det
								aabne Vindue, den sorte Gondol gled hurtigt over det mørke Vand, som
								Maanen skinnede paa. Jeg tænkte paa Skipperens Sang om Kys og
								Kjærlighed, følte en Bitterhed mod Annunziata, der havde foretrukket den letfærdige Bernardo for mig, og hvorfor - maaskee just
								for det Piquante, hans Letfærdighed gav ham, - saaledes ere jo
								Qvinderne! jeg følte Bitterhed selv mod den uskyldige, fromme Flaminia, Klosterets Stilhed og Fred var
								hende meer, end min stærke broderlige Kjærlighed. - Nei, nei, jeg
								elskede ingen af dem mere, der var Tomhed i mit Bryst for alt, hvad
								jeg før havde kjær. Paa ingen af dem  vilde jeg tænke, og som en synkende Aand, svævede da min Tanke
								mellem Skjønhedsbilledet Lam og Syndens
								Datter Santa. Jeg steg i en Gondol, og lod
								den føre mig gjennem Gaderne i den tause Aften. Roekarlene istemte
								deres Vexelsang, som ei var af Gerusalemme
									liberata, selv Hjertets gamle Melodier glemte Venetianerne,
								da deres Doger uddøde og fremmede Hænder bandt Løvens Vinger,
								spændte den for deres Triumphvogn. »Livet vil jeg gribe, nyde det
								til de sidste Draaber,« sagde jeg, og Gondolen laae stille, - vi
								vare ved Hotellet, hvor jeg boede, jeg steg ud, og gik for at sove.
								Det var den første Dag i Venedig.XI Stormen. Soirée hos min Banquier.
								Podestaens Søsterdatter.De Breve, jeg bragte med, forskaffede mig Bekjendtskaber, Venner, som
								man kalder det, og jeg var Signore Abbate! Ingen Lærde hørte paa
								mig. Man fandt det Gode jeg sagde, fortræffeligt, jeg havde ogsaa
								Talenter. Af Eccellenza og Francesca var jeg
								vant til, stedse at høre Meddelelser, der krænkede mig, de fortalte
								mig altid, hvad der maatte være mig ukjært at høre, næsten var det,
								som de samlede alt Ondt mod mig, for at de kunde sige mig, at der
								vare mange, der slet ikke meente mig det saa godt. Her faldt ogsaa
								dette bort. Rigtignok havde jeg altsaa ikke oprigtige Venner, thi
								det var disse, som sagde mig Ubehageligheder. Jeg følte ikke længer
								mit underordnede Forhold, som ikke engang Flaminias Godhed havde kunnet hæve.Jeg havde besøgt Dogernes rige Palais, vandret i de tomme, prægtige
								Sale, seet Inquisitions-Værelset med det hæslige Billede af Helvedes
								Marter. Jeg gik over et snevert Gallerie, en lukket Bro, høit oppe
								ved Taget ud over Kanalen, hvor Gondolerne gled; fra Doge-Palaiet
								kom man saaledes til Venedigs Fængsler. Sukkenes Bro kaldtes denne
								Bue. Tæt ved laae Brøndene; kun Lampens Lys fra Gangen kunde mellem
								de tætte Jernstænger trænge ind i de øverste Fængsler, og dog vare
								disse oplyste, luftige Haller, imod dybere nede; under den svampede
								Lem, dybere selv, end Vandet stod udenfor i Canalen, havde
								Ulykkelige sukket og ridset i de vaade Vægge. Luft, Luft! forlangte
								mit Hjerte, rystet ved disse Rædsels Steder og jeg steg i en Gondol,
								foer piilsnart bort fra det blegrøde, gamle Palais og fra Søilerne
								med Sanct Theodorus og Venedigs Løve, hen over det levende grønne
								Vand til Lagunerne og Lido, for at aande
								Havets friske Luftning; - og jeg saae en Kirkegaard. Den Fremmede,
								Protestanten, jordedes her langt fra sit Fædreland, jordedes paa en
								lille Strimmel af Jord mellem Bølger, der Dag for Dag syntes at
								bortrive den svage Rest. Hvide Menneskebeen stak frem af Sandet; kun
								Brændingen græd over dem. Her havde tidt Fiskerens Brud eller Hustru
								siddet og  ventet paa Elsker og
								Mand, der søgte Fangst paa det usikkre Hav. Stormene steg og hvilte
								atter de stærke Vinger, og Qvinderne sang da af Gerusalemme liberata deres Sange og lyttede, om ikke
								Manden svarede, men Kjærlighed gav ingen Vexelsang, ene sad hun og
								saae ud over det tause Hav og ogsaa hendes Læbe taug, Øiet saae kun
								de hvide Dødningbeen ved Stranden, hun hørte kun de hule Brændinger,
								medens Natten steg over det døde, tause Venedig.Det mørke Billede opfyldte min Tanke, min hele Sindsstemning gav det
								en stærk Colorit. Alvorlig som en Kirke, erindrende om Graven og det
								usynlige Hellige, stod mig den hele Natur. For mit Øre klang Flaminias Ord, at den Guds Prophet, en
								Sanger var, skulde stræbe kun at udtale Guds Forherligelse: dette
								Stof var det høieste. Den udødelige Sjæl skulde synge om det
								Udødelige, Øieblikkets Glimmer vexlede i Farvespil og svandt med
								Minutet, som fødte det, og jeg følte en opblussende Kraft og
								Begeistring, men snart sank den igjen afmægtig tilbage. Taus steg
								jeg i Gondolen, der førte mig til Lido. Det
								store aabne Hav laae foran mig, Søen gik i lange Brændinger, jeg
								tænkte paa Havbugten ved Amalfi.Nær ved mig, mellem Tang og Stene, sad en ung Mand og skizzerede,
								vistnok en fremmed Maler; han forekom mig bekjendt, jeg traadte
								nærmere, han reiste sig, vi kjendte hinanden. Det var Poggio, en ung venetiansk Adelsmand, jeg alt
								nogle Gange havde været i Selskab med hos de Familier jeg havde lært
								at kjende.»Signore!« udbrød han; »De paa Lido! Er det
								Havets Skjønhed eller,« tilføiede han, »andre Skjønheder, der fører
								Dem saa nær det vrede Adriaterhav?«Vi rakte hinanden Haanden. Jeg vidste om ham, at han ikke havde
								Formue, derimod et stort Talent, som Maler; han syntes af en
								lykkelig, næsten overgiven Natur, og dog havde man hvidsket mig i
								Øret, at han i sin Eensomhed var den største Misanthrop. Efter hans
								Tale at domme, maatte han være den personificerede Letfærdighed, og
								dog var han i Virkeligheden Kydskheden selv; efter hans Ord maatte
								Verden troe, at Don Juan var hans Forbillede, i Gjerningen kjæmpede
								han dog som en hellig Antonius mod hver
								Fristelse. En dyb Sjæle-Smerte laae til Grund for det Hele,
								hvidskede man, men hvilken, hans ringe Formue, en ulykkelig
								Kjærlighed? Nei, Ingen vidste det ret, han syntes at fortælle Alt,
								ikke at kunne fortie den mindste Tanke, hans Væsen var saa barnligt,
								og dog var ingen ret paa det Rene 
								med ham. - Det havde interesseret mig, og han var mig derfor et
								kjært Møde, som fordeelte Skyerne i min Sjæl.»En saadan blaa bølgende Slette,« sagde han og pegede paa Havet, »har
								ikke Rom! Havet er dog Jordens Skjønneste!
								det er ogsaa Moder til Venus,« og tilføiede han halv leende, »Enke
								efter alle Venedigs mægtige Doger!«»Venetianeren maa især elske det,« sagde jeg, »betragte det som
								Bedstemoderen, der bærer ham, leger med ham, for sin smukke Datter
								Venezias Skyld!«»Nu er hun ikke længer smuk, hun bøier Hovedet!« svarede han.»Men hun er jo dog lykkelig under Keiser Frands?«»Det er stoltere at være Dronning paa Havet, end Caryatide paa
								Landet! Venetianeren har intet at klage over, og Politik forstaaer
								jeg mig ikke paa, derimod Skjønheden, og ynder De, som jeg ikke
								tvivler om, den samme, saa kommer der min Vertindes smukke Datter og
								spørger, om De vil tage Deel i mit tarvelige Maaltid!« Vi gik ind i
								det lille Huus tæt ved Stranden; Vinen var god og Poggio moersom og underholdende, ingen skulde troe, at
								hans Hjerte hemmeligt blødte.Vi havde siddet der vist to Timer, da mine Roekarle kom og spurgte,
								om jeg ikke vilde vende tilbage, thi der stod en Storm paa, Søen var
								i stærk Bevægelse, og mellem Lido og Venedig gik alt store Bølger, den lette
								Gondol kunde saa let kuldseile.»En Storm!« udbrød Poggio. »Den har jeg jo
								ønsket i mange Tider, den maa De ikke give Slip paa!« sagde han til
								mig, »den lægger sig nok igjen ud paa Aftenen, og lægger den sig ikke, saa er her Leilighed til, at
									man kan lægge sig, og luunt og godt lade
								den gaae over sit Hoved, medens Bølgeslagene synge os i Søvn!«»Jeg kan her fra Øen altid faae en Gondol,« sagde jeg til Karlen, og
								tillod ham at gaae. Stormen greb med raske Tag i Vinduet. Vi traadte
								udenfor. Den nedgaaende Sol belyste den mørkegrønne oprørte Sø,
								skumhvide reiste Bølgerne sig og dukkede igjen; langt ude, hvor
								Skyerne stode som Fjelde med Vulkanens Lyn, øinede vi nogle Skibe,
								men snart vare de os igjen af Syne; Brændingen slog høit op paa
								Strandbredden og overstænkede os med sine salte Draaber. Jo høiere
								Bølgerne sloge, des høiere loe ogsaa Poggio,
								klappede i Hænderne og raabte Bravo til det vilde Element; hans
								Exempel smittede, i den oprørte Natur følte mit syge Hjerte sig
								bedre. Det var snart mørk Aften. Jeg lod Værtinden bringe den bedste
								Viin, og vi drak Stormens  og Havets
								Skaal, og Poggio sang om Kys og Kjærlighed,
								Visen, jeg havde hørt paa Skibet.»Venetianerindernes Skaal!« sagde jeg, og han klinkede for de smukke
								Romerinder. Havde en Fremmed seet os, han havde tænkt, vi vare to
								lykkelige Ungersvende.»De romerske Qvinder gjelde for de skjønneste!« sagde Poggio; »vær kun ærlig! hvad siger De?«»Jeg anseer dem ogsaa derfor!«»Vel,« sagde Poggio, »men Skjønhedens
								Dronning lever dog i Venezia! De skulde see
								vor Podestas Søsterdatter! jeg veed ingen mere aandig skjøn, end
								hende, saaledes vilde Canova have givet os
								den Yngste af Gratierne, havde han kjendt Maria! Kun i Messen og en eneste Gang i Theatret San Moses har jeg seet hende. Det gaaer alle
								unge Venetianere, som mig, kun at de ere dødeligt forelskede, jeg
								kun hendes Tilbeder! hun er for aandig for min sandselige Natur. Men
								man maa jo tilbede det Himmelske! Ikke sandt, Hr. Abbate?«Jeg tænkte paa Flaminia, og min øieblikkelige
								opblussende Munterhed var forbi.»De bliver alvorlig!« sagde han, »Vinen er jo fortræffelig, og
								Bølgerne synge og dandse til vort Bacchanal!«»Gjør Podesta intet Huus?« spurgte jeg, for at sige noget.»Ikke ofte!« svarede Poggio, »har han
								Selskab, saa er dette meget udsøgt! den Skjonne er sky, som en
								Antilope, ængstelig bly, som endnu ingen Qvinde af dem, jeg har
								kjendt men,« tilføiede han med et spottende Smiil, »det er jo ogsaa
								en Maade at gjøre sig interessant paa! Himlen veed, hvorledes det
								ret hænger sammen med det Hele. Seer De: vor Podesta havde to
								Søstre, begge vare de mange Aar borte fra ham; den Yngste var gift i
								Grækenland, og hun skal være Moder til den deilige Pige, den anden
								Søster er endnu Jomfru og det en gammel Jomfru, hun bragte den
								Smukke her til for omtrent fire Aar siden!«Et pludseligt Mørke afbrød ham i hans Tale, det var som den sorte Nat
								knugede os i sin Favn, i samme Nu oplyste det rode Lyn Alt om os.
								Tordenbraget fulgte, det mindede mig om Vesuvs Eruptioner. Vort
								Hoved bøiede sig, uvilkaarligt gjorde vi Korsets Tegn.»Jesus Maria!« sagde Vertinden, der traadte ind, »det er en Angest og
								Gru! sex af vore bedste Fiskere ere paa Søen, Madonna holde sin
								Haand over dem! Den stakkels Agnese sidder
								med fem Børn, det vil blive en Elendighed!«Gjennem Stormen hørte vi Psalmesang. - Paa Strandbredden, hvor
								Bølgerne brødes i den favnhøie Brænding, stod en Skare Qvinder og
								Børn med det hellige Kors; en ung Kone sad taus, og Blikket hvilte
								paa Søen, et lille Barn diede hende, og et noget større stod ved
								Siden og lagde sit Hoved i hendes Skjød. Med det sidste mægtige Lyn
								syntes Uveiret at fjerne sig, det lysnede i Horizonten, og klarere
								skinnede det hvide Skum paa den brusende Sø.»Der ere de!« raabte Konen, sprang op og pegede mod et kulsort Punkt,
								der meer og meer blev tydeligt.»Madonna være dem naadig!« sagde en gammel Fisker, der, med den tætte
								brune Hætte over Hovedet, stod med foldede Hænder og stirrede paa
								den mørke Gjenstand. I samme Nu forsvandt den under en skummende
								Styrtesø.Den Gamle havde seet ret; jeg hørte de Fortvivledes Jammer, den steg,
								som Havet blev roligere, Himlen klarere, og Visheden derved
								stærkere. Børnene slap det hellige Kors, lod det falde i Sandet og
								klyngede sig grædende om deres Moder, men den gamle Fisker hævede
								Korset, trykkede et Kys paa Frelserens Fod, løftede det høit op og
								nævnte Madonnas hellige Navn.Mod Midnat var Himlen reen, Søen roligere, og Fuldmaanen kastede sin
								lange Straale hen over den blikstille Bugt mellem Øen og Venedig,
									Poggio steg med mig i Gondolen, vi
								forlode de Ulykkelige, som vi ikke kunde hjelpe eller trøste.Aftenen efter mødtes vi hos min Banquier, en af de rigeste i Venedig;
								Selskabet var meget stort, af Damerne kjendte jeg ingen, og havde
								heller ikke Interesse for nogen.Man begyndte at tale om Uveiret Aftenen forud. Poggio greb Ordet, fortalte om Fiskernes Død, Familiernes
								Ulykke, og tilkjendegav tydeligt nok, hvor let en stor Deel af denne
								Nød kunde afhjelpes, hvorledes en kjærlig Gave fra hver vilde
								udgjøre en Sum af stor Betydenhed for de Ulykkelige, men Ingen
								syntes at forstaae ham, man beklagede, løftede paa Skulderen, og
								talte igjen om andre Ting. Nu begyndte de selskabelige Talenter at
								gjøre sig gjeldende, Poggio sang en lystig
								Barcarole, men jeg syntes i hans høflige Smiil at see Bitterhed og
								Kulde mod den fornemme Kreds, der ikke vilde lade sig lede af hans
								ædle Veltalenhed.»De synger ikke?« spurgte Husets Frue mig, da han havde endt!»Jeg vil have den Ære at improvisere for Dem!« sagde jeg, idet en
								Tanke opstod i min Sjæl.»Han er Improvisator!« hørte jeg dem hvidske rundt om; Damernes Øine
								spillede, Herrerne bukkede, jeg tog Guitaren, og bad dem opgive mig
								et Thema.»Venezia!« raabte en Dame, og saae mig kjækt
								ind i Øiet; »Venezia!« gjentog de unge
								Herrer, thi Damen var smuk. Jeg greb nogle Accorder, skildrede Venedigs Pragt og Glands i dens Lykkes Dage,
								som jeg havde læst om den, som min Phantasie havde drømt sig den, og
								Alles Øine flammede, man drømte endnu at det var saa. Jeg sang om
								den Skjønne paa Balkonen i den maaneklare Nat, tænkte paa Santa og Lara; hver
								af Damerne troede, det gjaldt hende, og tilklappede mig Bifald. Sgricci* selv havde aldrig gjort slig en
								Lykke.»Hun er her!« hvidskede Poggio til mig!
								»Podestas Søsterdatter!« men vi forhindredes i at tale mere sammen,
								man bad mig om endnu en Gang at improvisere, en Deputation af Damer
								og en gammel Eccellenza forebragte Ønsket; jeg var villig, thi det
								var mit eget Ønske, jeg havde forudseet det, jeg ønskede kun i et af
								de opgivne Themaer at faae Leilighed til at skildre Stormen, jeg
								havde seet, de Ulykkeliges Nød, og ved Sangens Magt seire, hvor ikke
								Veltalenheden havde kunnet det. - Man opgav mig Titians Apotheose. Gid han havde været Sømaler, jeg havde
								da ladet ham træde op som Talsmand, men hans Roes kunde jeg ikke
								bringe ind i de Ideer, jeg ønskede udførte. Æmnet var jo rigt, -
								dets Behandling lykkedes over Forventning; jeg stod som den
								Beundrede mellem dem, det var min egen Apotheose.»Ingen Lykke kan være større, end Deres!« sagde Husets Frue. »Det maa
								være en uendelig salig Følelse at besidde et Talent som Deres, at
								kunne henrive og glæde sin hele Omgivning.«»Det er en lykkelig Følelse!« sagde jeg.»Udtal os den i et smukt Digt!« sagde hun bedende, »det er Dem saa
								let, at man glemmer, hvor ubillig man er i, saa ofte at opfordre Dem
								paa ny!«»Jeg veed een Følelse,« svarede jeg, og min Tanke gav mig Dristighed,
								»jeg veed een Følelse, som ikke opveies af nogen anden. Den skaber
								ethvert Hjerte til Digter! vækker den samme Lyksaligheds Bevidsthed,
								og jeg er saa stor en Troldmand, at jeg er istand til at vække
									* Een i vor Tid berømt Improvisator. den i ethvert Hjerte, men denne
								Kunst har det særegne, at den ikke kan gives, men maa kjøbes!«»Vi maa lære den!« raabte de Alle.»Her paa dette Bord samler jeg Summerne. Hvo som giver den største,
								bliver meest indviet i den!«»Jeg lægger min Guldkjæde!« sagde strax en af Damerne, loe, og lagde
								den i Spøg paa Bordet.»Jeg alle mine Spillepenge!« sagde en anden og smilte over mit
								Indfald.»Men det er Alvor!« sagde jeg, »man faaer ikke det Indsatte tilbage!«»Vi vove det alligevel,« sagde de mange, der alle havde lagt Penge,
								Kjæder og Ringe, i det de dog havde en Tvivl til mit Kunststykke.»Ja, men naar nu Følelsen ikke kommer over mig!« sagde en gammel
								Militair, »faaer jeg saa ikke mine to Ducater igjen?«»De er fritaget for at vove det!« sagde Poggio, jeg bukkede bejaende.Alle loe, alle vare forventningsfulde efter at see Resultatet, og jeg
								begyndte at improvisere; en hellig Flamme gjennembævede mig, jeg
								sang om det stolte Hav, Venezias Brudgom, om Havets Sønner, de
								kjække Sømænd og Fiskeren i sin lille Baad; skildrede en Storm,
								Hustruens og Brudens Længsel og Angest, skildrede, hvad jeg selv
								havde seet: Børnene, som slap det hellige Kors, og klyngede sig til
								Moderen, den gamle Fisker, som kyssede Krucifixet; det var som en
								Gud talte igjennem mig, jeg var Redskab for hans stærke Ord. En dyb
								Taushed herskede i Salen, mangt et Øie græd. Da førte jeg dem ind i
								Armods Hytte, bragte de Ulykkelige Hjælp og Liv ved vor lille Gave,
								og jeg sang, hvor saligere det var at give, end at tage, sang den
								Glæde, som opfyldte mit Bryst, opfyldte hvert Hjerte, der kjærligt
								havde bragt sin Skjærv, det var en Følelse, som intet kunde opveie,
								den guddommelige Stemme var det, som talte i hvert Bryst, gjorde det
								helligere og mere aandigt, hævede det til Digter! Og som jeg talte,
								steg min Stemme i Kraft og Fylde. - Alle havde jeg vundet for mig;
								et stormende Bravo jublede mig imøde, da jeg ved Sangens Slutning
								rakte Poggio de rige Gaver, for at komme de
								Ulykkelige til Hjælp.En ung Dame sank ned for mine Fødder, skjønnere Triumph kunde aldrig
								mit Talent have bragt mig, hun greb min Haand, og med Taarer i de
								forunderlige mørke Øine saae hun mig taknemmelig ind  i Sjælen; sælsomt greb mig dette Blik,
								dette Skjønheds Udtryk, det var, som jeg havde engang i Drømme seet
								det.»Gudsmoder lønne Dem!« stammede hun, og Blodet brændte i hendes
								Kinder, hun skjulte sit Ansigt, foer tilbage for mig, af Skræk over
								hvad hun havde gjort; dog hvo kunde være grusom, at ville spotte
								Uskyldighedens rene Følelse. Man trængte sig om mig. Alle vare
								uudtømmelige i min Roes; Alle talte om de Ulykkelige paa Lido, jeg stod som deres Velgjører!
								»Saligere er det at give, end at tage!« denne Aften havde lært mig
								det Poggio trykkede mig i sine Arme.»Fortræffelige Menneske!« sagde han, »jeg agter og ærer Dem!
								Skjønheden bringer Dem sin Hyldest, hun, der ved et Blik kan gjøre
								Tusinde lykkelige, bøier sig for Dem i Støvet!«»Hvem var hun?« spurgte jeg med dæmpet Stemme.»Den Skjønneste i Venedig!« svarede han, »Podestas Søsterdatter!«Det forunderlige Blik, Skjønheds Skikkelsen stod levende aftrykt i
								min Sjæl; uforklarlige Erindringer vaktes, og ogsaa jeg udbrød: »hun
								var skjøn!«»De kjender mig nok ikke, Signore?« sagde en gammelagtig Dame, som
								traadte hen foran mig. »Det er en Deel Aar siden, jeg havde den Ære
								at gjøre Deres Bekjendtskab!«Hun smilte, rakte mig Haanden og
								takkede for min Improvisation. Jeg bukkede høfligt, hendes Træk
								syntes mig bekjendte, men naar og hvor jeg havde seet hende, var mig
								ikke klart. Jeg maatte sige det. »Ja det er rimeligt!« sagde hun,
								»kun een eneste Gang have vi seet hinanden! det var i Neapel; min Broder var Læge, De besøgte ham
								med en af Borghesernes Beslægtede?«»Jeg erindrer det!« udbrød jeg, »ja, nu kjender jeg Dem! mindst
								ventede jeg, at vi skulde mødes i Venedig!«»Min Broder, jeg holdt Huus for,« sagde hun, »er død for fire Aar
								siden! Nu er jeg her hos den ældre Broder. Tjeneren skal bringe Dem
								vort Kort. Min Søsterdatter er et Barn, et forunderligt Barn, hun
								vil bort, øieblikkelig bort! jeg maa føie hende.« - Den gamle Dame
								rakte mig Haanden og forlod Værelset.»Lykkelige Menneske!« sagde Poggio, »det var
								Podestas Søster! De kjender hende, har hendes Indbydelse, det halve
									Venedig vil misunde Dem. Knap nu Kjolen
								vel til om Hjertet, naar De kommer der, at De  ikke saares, som de Fleste der neppe nærme
								sig i den Grad det fjendtlige Batterie.«Den Skjønne var borte. Øieblikkelig havde Følelsen henrevet hende,
								hun var sjunket for mine Fødder, men i samme Nu vaktes hendes stærke
								Blufærdighed og sky Tilbageholdenhed; Angest og Skræk drev hende
								derfor bort fra den store Kreds, hvor hun havde tiltrukket sig
								Opmærksomhed, og dog lød kun hendes Lov og Beundring, -den blandedes
								med min! Skjønhedens Dronning havde fortryllet Alle, hendes Hjerte
								var ædelt, som hendes Former.Bevidstheden om en god Handling kastede en Lysstraale i min Sjæl jeg
								følte en ædel Stolthed, følte min Lykke, at eie Sangens Gave. Al den
								Roes og Kjærlighed, jeg rundt om mødte, smeltede hver Bitterhed i
								min Sjæl, det var som min aandelige Kraft, renere og bedre, hævede
								sig efter sin bittre Skindød; jeg tænkte paa Flaminia, og tænkte paa hende uden Smerte, hun vilde
								søsterligt have trykket min Haand. Hendes Ord, at kun det
								Guddommelige, Guds Forherligelse burde Digteren synge, lyste klart i
								min Sjæl, jeg følte atter Kraft og Mod, en mild Ro udbredte sig over
								mit hele Væsen, og første Gang i mange, mange Tider kjendte jeg
								igjen til Glæden. Det var en lykkelig Aften. Poggio klinkede med mig! vi sluttede Venskab og beseglede
								det med et broderligt Du. Sildigt kom jeg hjem, men jeg følte ikke
								til Søvn. Maanen skinnede saa klart paa Vandet i Canalerne, Luften
								var saa høi og blaa. Med Barnets fromme Tro foldede jeg mine Hænder
								og bad: Fader, tilgiv mig mine Synder! giv mig Kraft til at være et
								godt og ædelt Menneske, og da tør jeg jo nok erindre Flaminia, tænke paa Søsteren, styrk ogsaa
								hendes Sjæl, lad hende aldrig drømme om min Smerte! Vær os god og
								naadig, evige Gud!« Og jeg følte mig let om Hjertet; Venedigs tomme Canaler, gamle Palaier syntes
								mig en skjøn svømmende Feeverden.Næste Morgen var jeg forunderlig oprømt, en ædel Stolthed var vakt i
								mit Bryst, jeg var lykkelig ved mine aandelige Evner og Gud
								taknemmelig. Jeg tog en Gondol, for at aflægge min Visit hos Podestaen, hvis Søster jeg jo kiendte;
								ærligt talt, havde jeg ogsaa Lyst til nærmere at see den unge Dame,
								der saa levende havde hyldet mig, og gjaldt for Skjønhedens
								Dronning.»Palazzo dOthello,« sagde Gondolieren, og
								førte mig gjennem den store Canal til en gammel Bygning, medens han
								fortalte, at Mohren af Venedig, der qvalte sin skjønne Hustru, Desdemona, havde boet  deri, at alle Engellændere kom for at see
								dette Huus, som det var Marcuskirken eller
									Arsenalet.De toge Alle mod mig, som mod en kjær Slægtning. Rosa, Podestaens gamle Søster, talte om den kjære afdøde
								Broder, om det levende, lystige Neapel, som hun nu i fire Aar ikke
								havde seet. »Ja,« sagde hun, »Maria længes
								ogsaa, og vi reise, vi reise, naar nogen mindst troer det, jeg maa
								see Vesuv og det deilige Capri endnu engang,
								før jeg døer.«Maria traadte ind, rakte mig søsterligt og
								dog med en forunderlig Blyhed, Haanden; skjøn var hun, ja, jeg
								syntes, skjønnere, end da hun igaar bøiede sig for mig. Poggio havde Ret, saaledes maatte den Yngste
								af Gratierne see ud, intet qvindeligt Væsen var skjønnere formet,
									Lara maaskee? Ja Lara! den blinde Pige, i sine Pjalter, med den lille
								Viol-Bouquet i Haaret, var skjøn som Maria i
								sin rige Pragt! De lukkede Øine havde talt til mit Hjerte stærkere,
								end dette sælsomme mørke Ildblik; hvert Træk var Veemod, som hos Lara, men i det aabne mørke Øie laae en
								Fred, en Glæde, Lara aldrig havde kjendt.
								Der var saa meget hos hende, der bragte mig til at tænke paa den
								blinde Tiggerpige, hvem hun aldrig havde seet, selv mit Hjertes
								forunderlige Ærbødighed her, som for noget Høiere. Mine aandelige
								Evner vandt større Bøielighed, min Veltalenhed blev rigere. Jeg
								behagede dem Alle, følte jeg, og Maria
								syntes at yde mig den samme Beundring, som Skjønheden aftvang mig af
								hende. Jeg betragtede hende, som Elskeren betragter en herlig
								qvindelig Statue, der fuldkommengjør Billedet af hans Elskede. I Maria fandt jeg Laras Skjønhed, næsten som i et Speilbillede, og Flaminias hele søsterlige Sind; man maatte
								have Fortrolighed til hende. Det var mig, som om vi længe havde
								kjendt hinanden.XII Sangerinden.En stor Livsbegivenhed ligger mig her saa nær, at den næsten
								fortrænger alt andet; som Skovens høie Pinie, drager den Blikket
								bort fra det lave Underkrat, kun flygtigt skildrer jeg derfor
								Mellemgrunden. Jeg kom ofte i Podestaens
								Huus, jeg var dets oplivende Genius, sagde de. Rosa fortalte om sit kjære Neapel og jeg læste for hende
									divina comedia, Alfieri og Nicolini, og som Digterarbeiderne henrev mig
									Marias Aand og Følelse. Udenfor Huset
								var Poggio min kjæreste Omgang, man vidste
								det, og han blev indbudet af Podesta; han
								takkede mig, sagde, det var mine og ikke hans Fortjenester, vort
								Venskab, der førte ham hen, hvor han maatte misundes af hele
								Venedigs Ungdom. Overalt beundrede man mit Improvisator-Talent, ja
								vurderte det saa høit, at ingen Kreds slap mig, før jeg havde
								opfyldt deres Ønske, at skabe et Digt. De første Kunstnere rakte mig
								broderligt Haanden og opmuntrede mig til offentligt at optræde, og
								jeg opfyldte det halvt, ved i Academia del
								arte, for dets Medlemmer, en Aften at improvisere over Dandolos Tog mod Constantinopel og over
								Bronze-Hestene paa Sanct Marcuskirken, hvorfor man hædrede mig med
								et Diplom; jeg var nu optaget i Selskabet. Men en endnu større Glæde
								ventede mig i Podestaens Huus. Maria overrakte mig en Dag en lille Æske,
								med et smukt Halsbaand af skjønne, brogede Muslingeskaller,
								uendelige smaa, fine og nydelige, kun hæftede sammen med en
								Silketraad; det var en Gave fra de Ulykkelige paa Lido, hvis Velgjører man kaldte mig.»Det er meget smukt!« sagde Maria.»Det maa De gjemme, at forære Deres Brud!« sagde Rosa, »det er just en smuk Gave, og i den Hensigt blev den
								ogsaa givet!«»Min Brud!« gjentog jeg alvorligt, »jeg har ingen, slet ingen!«»Men hun kommer!« sagde Rosa. »De faaer en
								Brud, og det den smukkeste af dem Alle!«»Aldrig!« gjentog jeg og stirrede paa Jorden, idet jeg følte, hvor
								meget jeg havde tabt. Maria blev ogsaa taus
								ved mit Mismod; hun  havde glædet
								sig saameget til at overrække mig Gaven, faaet den af Poggio, til hvem den var givet, og nu stod
								jeg forstemt, skjulte det saa daarligt; Halsbaandet holdt jeg i min
								Haand, jeg havde saa gjerne skjænket det til Maria, men Rosas Ord standsede min
								Beslutning. Maria havde vist gjættet min
								Tanke, thi i det jeg hæftede mit Øie paa hende, gled en let Rødme
								over hendes Ansigt - -»De kommer sjeldent til os!« sagde min rige Banquiers Frue en Dag,
								jeg aflagde Visit, »altfor sjeldent kommer De her, men til Podestaens! ja, der er mere moersomt! Maria er jo Venezias
								første Skjønhed, og De vor første Improvisator. Det er ogsaa et godt
								Partiel Pigen skal have et prægtigt Gods i Calabrien; det er hendes
								Arvepart, eller kjøbt for Arven. Vær dristig, og det lykkes. De
								bliver misundt af hele Venezia!«»Hvor kan De troe,« svarede jeg, »at en saa uegennyttig Tanke boer i
								mig. Jeg er saa langt fra at elske Maria,
								som nogen kan være det! Hendes Skjønhed griber mit Hjerte, som alt
								Skjønt, men det er ikke Kjærlighed! og at hun har Formue, gjør ikke
								Udslaget hos mig!«»Den bør man dog ogsaa see paa!« sagde Fruen. »Kjærlighed er først et
								Livs Lyksalighed, naar det staaer sig vel med Kjøkken og Kjælder.
								Det er disse, man skal leve af!« Hun loe og rakte mig Haanden.Det forbittrede mig, at man kunde tænke, endogsaa tale saaledes om
								mig. Jeg besluttede, at komme langt sjeldnere til Podestaens, i hvor
								kjære de alle vare mig. Aftenen havde jeg tænkt paa at tilbringe
								der, nu forandrede jeg min Beslutning. Mit Blod var kommet i
								Bevægelse. Nei, tænkte jeg, hvorfor ærgre mig, lystig vil jeg være!
								Livet er smukt, naar man kun selv vil det! fri er jeg, Ingen skal
								virke ind paa mig! Jeg har Kraft og Villie nok! I den mørke Aften
								gik jeg ene omkring i de snevre Gader, hvor Husene mødte hinanden,
								hvor derfor det smalle Rum var stærkt oplyst, Menneskevrimlen
								levende. I lange Straaler skinnede Lysene paa den store Kanal,
								hurtigt skjød Gondolerne under den eneste høie Bue, som bærer Broen.
								Da lød Sang, Visen om Kys og Kjærlighed, og som Slangen i
								Kundskabstræet, viste den mig Syndens skjønne Ansigt. Jeg gik bort,
								ind i de snevre Gader; der laae et Huus, mere oplyst end de andre,
								en Mængde Mennesker gik derind. Det var et af Venedigs mindre Theatre: San Lucas
								troer jeg det hedder. En lille Trup gav der Opera, daglig samme
								Forestilling to Gange, som paa Teatro Fenize
								i Neapel. Klokken fire om Eftermiddagen begyndte første Forestilling
								af Stykket, den endte henimod sex, 
								og den anden begyndte da Klokken otte. Entreen var meget billig; men
								at see noget særdeles, maatte man heller ikke vente sig, dog Lysten
								hos den ringere Klasse efter at høre Musik, de Fremmedes
								Nysgjerrighed skaffede som oftest ret godt Huus, og det to Gange om
								Aftenen. Paa Affichen læstes: Donna Caritea,
									regina di Spagna, Musik af Mercadante. - »Man kan jo gaae igjen,« tænkte jeg, »kjeder man
								sig. De smukke Qvinder vil jeg see paa, mit Blod er varmt, mit
								Hjerte kan banke, som Bernardos, som Federigos, man skal ikke spotte Drengen fra
								Campagnen med Gjedemelken i Blodet. - Havde jeg altid været
								letsindig - som jeg nu vil være det, - da havde jeg vist gjort
								større Lykke!Ja Livet er kort, Alderen bringer Kulde og Iis!«Jeg gik ind, fik en lille smudsig Billet, og man førte mig til en
								Loge nærmest ved Theatret. Der var to Rækker Loger over hinanden,
								Tilskuerpladsen ret dyb, men Scenen selv syntes en Presenteerbakke,
								synderligt Mange vilde ikke rummes der, og dog gave de en ridderlig
								Opera med Fægtninger og Optog. Logerne vare indvendigt smudsige og
								forrevne, Loftet syntes at knuge det Hele sammen. En Mand i
								Skjorteærmer kom frem at tænde Lamperne. Folk sladdrede høit nede
								paa Pladserne. De Musicerende kom i Orchestret; de kunde kun give
								Qvartet-Musik. Enhver Ting tydede paa, hvad det Hele vilde blive,
								men første Act vilde jeg dog holde ud. -Jeg betragtede Damerne rundt
								om, ingen af dem behagede mig, nu traadte en ung Herre ind i
								Sidelogen, jeg havde i Selskab seet ham før, han smilte og rakte mig
								Haanden, havde ikke troet, at vi skulde mødes her, »men,« hvidskede
								han, »man kan tidt faae ret behageligt Naboskab. I dette matte
								Maaneskin gjør man let Bekjendtskab!« Han pluddrede fort, der blev
								hysset, thi Ouverturen begyndte. Det klang meget sørgeligt, Teppet
								rullede op; det hele Chor bestod af to Damer og to Herrer, de saae
								ud, som vare de hentede fra Markarbeide, og derpaa iførte ridderlige
								Dragter.»Ja!« sagde min Nabo, »Solopartierne ere ofte ikke saa ilde besatte.
								Her er en Komiker, der kunde træde op paa ethvert stort Theater! -Ak
								du gode Gud!« afbrød han sig selv, idet Stykkets Dronning traadte
								ind med to Damer. »Skal vi nu have hende! ja, saa giver jeg ikke en
								halv Zwanziger for det Hele,Jeanette var
								meget bedre!«Det var en lille uanseelig Skikkelse, med et flint skarpt Ansigt,
								indadliggende mørke Øine, der traadte op. Dragten sad ogsaa daarligt
								paa hende; det var Armod, der traadte op som Dronning, dog var det
									 med en Anstand, som forundrede
								mig, den stak sælsomt af til det Hele; en ung, smuk Pige vilde den
								have klædt fortræffeligt. Hun traadte hen ved Lamperne, - mit Hjerte
								bankede stærkt, jeg vovede neppe at spørge om hendes Navn, jeg
								troede, mit Øie bedrog mig. »Hvad hedder hun?«»Annunziata!« svarede han mig. »Synge kan hun
								ikke, og saa skal man see paa det lille Sprinkelværk!« Som ædende
								Gift faldt hvert Ord i mit Hjerte, jeg sad som naglet fast, mit Øie
								stod ubevægeligt for hende. Hun sang; nei, det var ikke Annunziatas Stemme! mat, tonløs og usikker
								hævede den sig.»Der er virkelig Spor af en god Skole!« sagde min Naboe, »men
								Kræfterne ville ikke slaae til!«»Hun ligner ikke,« stammede jeg, »sin Navne Annunziata, en ung Spanierinde, der glimrede engang i Rom og Neapel ! «»Ak jo,« svarede han, »det er hende selv! For 7 til 8 Aar siden sad
								hun paa den høie Hest! da var hun ung, skal have havt en Stemme, som
								en Malibran, men nu er Forgyldningen borte: det er i Grunden alle
								slige Talenters Lod! i nogle Aar staae de paa deres Middagshøide!
								blændede af Beundring, mærke de endnu ikke, at det gaaer nedad, de
								trække sig ei fornuftigt tilbage, medens Glorien omstraaler dem,
								Publicum mærker først Forandringen, og det er sørgeligt! sædvanligt
								leve disse gode Damer ogsaa saa lystigt, at hele Fortjenesten
								gradeviis er duftet bort med, saa gaaer det i Gallop ned ad. De har
								vel seet hende i Rom?« spurgte han.»Ja,« svarede jeg, »nogle Gange.«»Det maa være en fæl Forandring! beklageligst er det i Grunden for
								hende. Hun skal i en lang, svær Sygdom have mistet Stemmen! det er
								alt en fire til fem Aar siden! men det kan Publicum ikke gjøre ved!
								Klapper De for gammelt Bekjendtskab? Jeg skal hjelpe! det vil
								fornøie den Gamle!« han klappede stærkt, nogle i Parterret fulgte
								hans Exempel, men der lød ogsaa en stærk Hyssen, i det Dronningen
								stolt gik ud af Scenen. Det var Annunziata!»Fuimus Troes!« hvidskede min Naboe. Nu
								traadte Helten i Stykket op, det var en ret smuk ung Pige,
								vellystigt formet og et brændende Blik, hun blev modtaget med Brava
								og Bifaldsklap. Alle gamle Erindringer stormede ind paa min Sjel,
								Romerfolkets Henrykkelse og Jubel over Annunziata, hendes Triumphtog, min stærke Kjærlighed! Bernardo havde altsaa forladt hende! eller
								havde hun ikke elsket  ham? Jeg saae
								jo, hvor hun bøiede sit Hoved ned mod hans, trykkede sine Læber paa
								hans Pande. Han havde forladt hende, forladt hende, da hun blev syg,
								da Skjønheden svandt, kun den elskede han.Hun traadte atter frem paa Scenen; hvor hun saae lidende og gammel
								ud! det var et sminket Liig, som skræmmede mig. -Jeg var forbittret
								paa Bernardo, der kunde forlade hende for
								Skjønhedens Tab, og dette var det dog, som nu saarede mig saa dybt;
									Annunziatas Sjælelige maatte jo være det
								samme, som før!»Er De ikke vel!« spurgte den Fremmede mig, thi jeg saae dødbleg ud.»Her er trykkende varmt!« sagde jeg, reiste mig, forlod Logen og kom
								ud i den frie Luft;jeg ilede igjennem de snevre Gader, tusinde
								Følelser bevægede mit Bryst, jeg veed ikke, hvor jeg gik. - Jeg stod
								igjen uden for Theatret, en Karl tog just Placaten ned, for at sætte
								en ny til næste Dag.»Hvor boer Annunziata?« hvidskede jeg ham i
								Øret; han dreiede sig om, saae paa mig, og gjentog »Annunziata? Signore mener nok, Aurelia? Hende, der var Mandfolk derinde?
								Jeg skal vise Dem Huset, men endnu er hun ikke færdig!«»Nei, nei!« svarede jeg, »Annunziata, hende
								der sang Dronningens Partie!« Karlen maalte mig med Øiet. »Den lille
								Magre?« spurgte han, »ja hun, troer jeg, er ikke vant til Besøg! men
								det har da sine Grunde! jeg skal vise Signore Huset! De betænker mig
								nok derfor; men træffe hende kan De ikke, før om en Time, saalænge
								varer Operaen endnu!«»Vent mig her!« sagde jeg, steg i en Gondol, og lod dem roe mig
								omkring, hvor de vilde. Min Sjæl var inderlig bedrøvet, jeg maatte
								endnu eengang see Annunziata, tale med
								hende; hun var ulykkelig! men hvad kunde jeg gjøre for hende! Smerte
								og Bedrøvelse drev mig afsted.En Time var netop forløbet, da Gondolen laae med mig udenfor
								Theatret, hvor Karlen ventede.Gjennem de snevre, smudsige Slipper førte han mig til et gammelt,
								forfaldet Huus; øverst oppe i Qvisten brændte Lys, han pegede derop.
								»Der boer hun?« udbrød jeg.»Jeg skal føre Eccellenza!« han trak i Klokkestrængen.»Hvem er det?« spurgte en qvindelig Stemme ovenfra.»Marco Lugano!« svarede han, og Døren
								aabnedes. Der var mørk Nat indenfor, Lampen foran det lille
								Madonnabillede var gaaet ud,  kun
								den røde Tane skinnede endnu som et Blod-Punkt; jeg holdt mig tæt
								til ham. En Dør aabnedes øverst oppe, vi saae Lysstraalen skinne
								ned. »Nu kommer hun selv!« sagde Karlen. Jeg stak ham et Par
								Zwanziger i Haanden, han takkede tusinde Gange og skyndte sig bort
								jeg traadte den sidste Trappe op.»Er der nye Forandringer til i Morgen, Marco
									Lugano?« hørte jeg Stemmen spørge; det var Annunziatas; hun stod i Døren, et lille
								Silketørklæde var bundet over Haaret, en mørk, stor Overkjole hang
								løst omkring hende.»Fald ikke, Marco Lugano!« sagde hun og gik
								foran ind i Stuen, jeg fulgte efter. -»Hvem er De! hvad søger De her?« udbrød hun forskrækket, da hun saae
								mig.»Annunziata!« udbrød jeg smerteligt! Hun
								stirrede paa mig.»Jesus Maria!« raabte hun og trykkede Hænderne for Ansigtet.»En Ven,« stammede jeg, »en tidligere Bekjendt, som De engang
								skaffede megen Glæde, megen Lykke, opsøger Dem, vover at række Dem
								Haanden!« Hun tog Hænderne fra Ansigtet, dødbleg, som et Liig stod
								hun; det mørke, aandfulde Øie brændte. Ældre var Annunziata blevet, lidende saae hun ud, men der vare
								Rester endnu af den forsvundne Skjønhed, det samme sjælfulde Blik,
								omsvævet af Veemod.»Antonio,« sagde hun, og jeg saae en Taare i
								hendes Øie, »saaledes skal vi mødes! Forlad mig! vore Veie gaae vidt
								fra hinanden, Deres opad, til Lykken, min nedad - ogsaa til Lykken!«
								sukkede hun smerteligt.»Stød mig ikke bort fra Dem!« udbrød jeg. »Som en Ven, som en Broder
								kommer jeg, mit Hjerte driver mig dertil! De er ulykkelig, De hvem
								Tusinde jublede Glæde for, som Tusinde lyksaliggjordes ved!« -»Lykkehjulet dreier!« sagde hun, »Lykken følger kun Ungdom og
								Skjønhed, for deres Triumphvogn spænder Verden sig, Forstand og
								Hjerte er Naturens sletteste Medgift, de glemmes for Ungdom og
								Skjønhed, og Verden har altid Ret!«»De har været syg Annunziata!«sagde jeg, og
								mine Læber bævede.»Syg, meget syg, henved et Aar! men jeg døde ikke deraf!« vedblev hun
								med et bittert Smiil, »Ungdommen døde, Stemmen døde, og Publicum
								blev taus ved at see disse to Liig i eet Legeme! Lægerne sagde,  de vare skindøde, og Legemet troede
								det! Legemet trængte til Klæder og Spise, al sin Rigdom gav det for
								disse i to lange Aar; saa maatte det sminke sig, træde op, som eiede
								det endnu de Døde levende, men det traadte op i Skyggen, for at man
								ikke skulde forskrækkes derover, paa det lille Theater, hvor faa
								Lamper brændte, hvor Alt var halvdunkelt, viste det sig igjen. Men
								man mærkede dog, at Ungdom og Stemme vare døde, begravne Liig. Annunziata er død, der hænger hendes levende
								Billede!« og hun pegede op paa Væggen.I det fattige Værelse hang et Malerie, et Brystbillede, med en riig
								forgyldt Ramme, der stak forunderligt af til den anden Fattigdom
								rundt om. Det var Annunziatas Billede, malet
								som Dido, det var hendes Billede, som hun
								stod i min Sjæl, det aandige skjønne Ansigt med Stoltheden paa sin
								Pande; jeg saae ned paa den virkelige Annunziata, hun holdt Hænderne for Ansigtet og græd.»Forlad mig! glem min Tilværelse, som Verden har glemt den!« bad hun,
								og vinkede med Haanden.»Jeg kan ikke,« sagde jeg, »ikke saaledes forlade Dem! Madonna er god
								og naadig, Madonna hjelper os Alle!«»Antonio!« sagde hun alvorligt, »kan De
								spotte mig i Ulykken! Nei, De er ikke, som al den øvrige Verden, det
								troede jeg ogsaa engang om Dem. - Men jeg begriber Dem ikke, da Alle
								endnu tiljublede mig Bifald, da Verden ødslede Smiger og Roes paa
								mig, forlod De mig, forlod mig saa ganske, og nu, da hver Glands,
								som henrykkede Verden, er borte og Alle see mig som en fremmed,
								ligegyldig Gjenstand, kommer De til mig, opsøger mig -!«»Selv stødte De mig fra Dem,« udbrød jeg, »stødte mig ud i Verden!
								min Skjæbne, min Tilskikkelse,« tilføiede jeg i en mildere Tone,
								»drev mig ud i Verden.« Hun blev taus, men hendes Blik hvilte
								forunderligt fast paa mig, hun syntes at ville tale, Læberne
								bevægede sig, men hun taug, et dybt Suk steg fra hendes Bryst, hun
								slog Blikket op, men bøiede sig derpaa atter. Haanden gled hen over
								hendes Pande, det var som en Tanke gik gjennem hendes Sjæl, kjendt
								kun af hende og Gud.»Jeg har seet Dem igjen!« udbrød hun, »seet Dem endnu engang i denne
								Verden! jeg føler De er et godt, et ædelt Menneske. - De vil blive
								lykkeligere, end jeg! Svanen har udsjunget. Skjønheden er
								henblomstret, jeg er ganske ene! af den lykkelige Annunziata er kun 
								Billedet der paa Væggen! - Een Bøn har jeg! De vil ikke afslaae mig
								den! Annunziata, som engang glædede Dem,
								beder derom!«»Alt, Alt lover jeg!« udbrød jeg, og trykkede hendes Haand til mine
								Læber.»Betragt, som en Drøm, hvad De har seet denne Aften! Mødes vi i
								Verden, da kjende vi ikke hinanden! Nu skilles vi!« hun rakte mig
								Haanden. »I en bedre Verden mødes vi! her skilles vore Veie! Lev
								vel, Antonio! Lev vel!«Da sank jeg, overvældet af Smerte, ned for hende. Jeg veed intet
								mere, hun ledte mig som et Barn, og jeg græd, som det. »Jeg kommer!
								jeg kommer atter!« sagde jeg, og forlod hende. »Lev vel!« hørte jeg
								hende sige, men saae hende ikke mere. Alt var mørkt nedad, og paa
								Gaden. »Gud! hvor ulykkelige kunne Dine Skabninger være!« jamrede
								jeg og græd, ingen Søvn kom i mine Øine. Det var en Sorgens Nat.Under tusinde Planer, jeg opfattede og forkastede igjen, gik den
								følgende Dag. Jeg følte min Armod! en fattig Dreng, man havde taget
								fra Campagnen, var jeg kun, min større Aandsfrihed havde just lagt
								mig i Afhængighedens Lænker! men mit Talent syntes jo at aabne mig
								en glimrende Vei, - kunde den blive mere glimrende, end Annunziatas, og hvorledes endte den? Den
								brusende Flod, som straalte med Vandfald og Regnbuer, endte i
								Elendighedens pontinske Sumpe.Endnu eengang maatte jeg see Annunziata, tale
								med hende. Det var den anden Dag efter vort Møde, at jeg igjen steg
								op af de snevre, mørke Trapper. Døren var lukket; jeg bankede paa,
								en gammel Morlil aabnede Sidedøren, spurgte, om jeg vilde see
								Værelset, det var ledigt; men det var nok for lidet for mig. - »Men
								Sangerinden?« spurgte jeg. - »Hun er flyttet!« svarede den Gamle,
								»flyttet alt igaar morges! reist, troer jeg! det gik i en stor
								Fart!« - »De veed ikke, hvorhen!« spurgte jeg. - »Nei, hun talte
								ikke et Ord derom! men de ere gaaet til Padua, eller Triest eller Ferrara, eller saadant et Sted, som der jo
								ere saa mange af!« Hun aabnede Døren, og viste mig det tomme
								Værelse.Jeg gik til Theatret, Truppen havde igaar givet sidste Forestilling;
								nu var der lukket. - Hun er borte! den ulykkelige Annunziata! Bernardo var dog Skyld i hendes Ulykke, i hele
								den Retning, mit Liv havde taget; havde han ikke været, havde hun
								kunnet elske mig, hen  des
								Kjærlighed vilde have givet min Aand en større Kraft og Udvikling.
								Havde jeg den Gang fulgt hende og var optraadt som Improvisator,
								vilde maaskee min Triumph have knyttet sig til hendes, vi havde
								skiftet Plads. Alt var blevet anderledes. Kummer havde ikke furet
								hendes Pande.XIIIPoggio. Annunziata. Maria.Poggio besøgte mig, spøgte over min
								Forstemthed, men jeg kunde ikke sige ham Grunden; Ingen kunde jeg
								sige den.»Du seer jo ud, som der blæste en slem Scirocco! Er det fra Hjertet,
								denne varme Luftning kommer? Den lille Fugl derinde kunde brænde op,
								og da det ingen Fugl Phoenix er, saa er den ikke indrettet paa det!
								den maa imellem flyve ud, hakke af de røde Bær paa Marken, og af de
								fine Roser paa Balkonen, tage for sig af Retterne, det gjør min
								Fugl, og finder sig vel derved, har et ypperligt Humeur, synger
								Lystighed i mit Blod, i mit hele Væsen, og derfra har jeg det Lune,
								jeg har! det kan Du ogsaa faae, og skal det! en Digter maa just have
								en rigtig Fugl i Brystet, en Fugl, som kjender baade Roser og Bær,
								de sure og de søde, Grumset og Ætheren!«»Det er en smuk Idee om en Digter!« udbrød jeg.»Christus blev et Menneske, som vi Andre,
								steg selv ned i Helvede til de Fordømte! det Guddommelige maa blande
								sig med det Jordiske, skal der komme et mægtigt Produkt derud af-!
								men, det er jo en prægtig Forelæsning, jeg begynder paa. Een skulde
								jeg jo rigtignok holde, det gav jeg Løfte paa, men jeg troer, det
								var over et andet Thema. Hvad betyder det, at Herren med eet
								forlader sine Venner. I tre Dage har han ikke været i Podestaens
								Huus! det er stygt, meget stygt af ham! Familien er ogsaa vred Endnu
								i Dag maa Du hen og, knælende som en anden Frederik Barbarossa,
								holde Stigbøilerne. Ikke været i tre Dage hos Podestaens, det hører
								jeg af Signora Rosa ! Hvad gaaer der dog af
								Dig?«»Jeg har ikke følt mig vel, ikke været ude!« -»Nei, kjære Ven, det veed man bedre! forleden Aften var Du jo henne
								at see Operaen la regina di spagna, hvor den
								lille Aurelia kommer som Riddersmand, det er
								en lille Orlando furioso! men den Erobring
								kan da ikke sætte graa Haar, den er ikke saa vanskelig! hvad det nu
								ogsaa er, Du følger med til Middag hos Podestaens! der ere vi
								indbudne, og jeg har givet min Haand paa, at bringe Dig med!«»Poggio,« sagde jeg alvorligt, »Dig vil jeg
								sige Grunden, hvorfor jeg ikke har været der, hvorfor jeg sjeldnere
								vilde komme der!« Jeg sagde, hvad Banquierens Frue havde hvidsket
								mig i Øret, at Venedig talte om, at jeg
								vilde vinde den smukke Maria, som havde
								Formue, havde et Gods i Calabrien.»Naa!« udbrød Poggio, »det maatte de da
								gjerne sige om mig! derfor vil Du ikke komme der? Ja vidst, det sige
								Folk, det troer jeg selv, for det er saa naturligt! men enten vi
								have Ret eller Uret, saa er det ikke billigt, at være uartig imod
								Familien. Maria er smuk, meget smuk, har
								Forstand og Følelse, og Du elsker hende ogsaa, det har jeg altfor
								tydeligt seet!«»Nei, nei!« udbrød jeg! »Min Tanke er der saa langt fra Kjærlighed!
									Maria har Lighed med et blindt Barn, jeg
								eengang har seet, et Barn, der underligt tiltalte mig, som Børn
								kunne det! Denne Lighed har ofte grebet mig hos Maria, og fæstet mit Blik fast paa hende!«»Maria har ogsaa været blind,« sagde Poggio i en noget alvorlig Tone, »hun kom
								nok blind fra Grækenland, hendes Onkel,
								Lægen i Neapel, har opereret hende!«»Min Blinde var ikke Maria!« sagde jeg.»Din Blinde,« gjentog Poggio lystigt, »det
								var nok en underlig Person, det blinde Barn, der faaer Dig til at
								stirre paa Maria, og søge Lighed! ja det er
								nu billedligt talt! det er den lille blinde A
								mor, Du engang har gjort Bekjendtskab med, og han faaer Dig til
								at see paa Maria! Nu tilstaaer Du det jo
								selv! før vi veed af det, declareres Brylluppet, og I drage bort fra
									Venezia!«»Nei Poggio!» udbrød jeg, »Du fornærmer mig
								med denne Tale jeg gifter mig aldrig! min Kjærligheds Drøm er forbi,
								jeg drømmer den aldrig, kan det ikke! Ved den evige Gud og alle
								Hellige, aldrig vil eller kan jeg« -»Stille! stille, gjør ingen Ed derpaa!« raabte Poggio, »jeg vil troe Dig og sige alle Folk imod, som
								forsikkre, at Du elsker Maria, og I skulle
								være et Par! men sværg ikke paa, aldrig at gifte Dig, maaskee er
								Brylluppet nærmere, end Du troer! selv i dette Aar, det kan gjerne
								være!«»Dit maaskee!« svarede jeg, »men mit aldrig!«»Naa, saa Du troer, at jeg skulde gifte mig!« udbrød Poggio; »nei kjære Ven, jeg har ikke Raad
								til at holde Kone, den Fornøielse koster altfor meget!«»Dit Bryllup staaer før mit,« svarede jeg, »maaskee den smukke Maria selv bliver Din, og medens Venedig siger, jeg vil række hende Haanden,
								er det Dig, hun rækker sin!«»Det var daarligt gjort!« svarede han og loe, »nei, da under jeg
								hende en bedre Mand, end mig. Skal vi vædde,« vedblev han, »Du
								bliver gift, det være sig nu med Maria eller
								en anden Dame, Du bliver Ægtemand, og jeg Pebersvend. To Flasker
								Champagne vædde vi, som drikkes paa din Bryllupsdag.«»Det tør jeg!« sagde jeg, og smilte. Nu maatte jeg følge med ham til
								Podestaens. Den gamle Rosa skjændte paa mig,
								Podestaen ogsaa. Maria var taus, mit Øie
								hvilte paa hende, Venedig sagde jo, at hun
								var min Brud Rosa klinkede med mig!»Ingen Dame bør drikke Improvisatorens Skaal,« sagde Poggio, »han har svoret det smukke Kjøn et
								evigt Had, han vil aldrig gifte sig!«»Evigt Had?« svarede jeg; »fordi jeg ikke gifter mig, kan jeg jo nok
								skatte og ære det Skjønne hos det Kjøn, som meest opliver og mildner
								alle Livets Forhold!«»Ikke giftes!« raabte Podestaen, »det var den daarligste Tanke, Deres
								Genie har født! men smukt er det heller ikke af Vennen,« sagde han
								spøgende til Poggio, »at udpege den!«»Det er for at prostituere ham!« sagde Poggio, »han kunde ellers let forelske sig i denne hans eneste
								slette Tanke, og fordi den var saa glimrende, antage den som
								original, og ordentligt holde fast ved den!« Man spøgte med mig,
								drillede mig, jeg maatte være munter; kostelige Retter og herlig
								Viin sattes frem. -Jeg tænkte paa Annunziatas Armod, om hun maaskee hungrede. »De har lovet at
								læse Silvio Pellicos Værker for os,« sagde
									Rosa, da vi skiltes ad, »glem det ikke,
								og kom smukt daglig til os, De har vant os dertil, og Ingen i Venedig kan paaskjønne det mere!«Jeg kom, jeg kom ret ofte, thi jeg følte, hvor kjær, jeg var dem!
								Henved en Maaned gik efter min sidste Samtale med Poggio, intet havde jeg kunnet opspørge om Annunziata, jeg maatte stole paa Tilfældet,
								der vilde knytte den eengang sønderbrudte Traad. En Aften, jeg var
								hos Podestaen, syntes Maria mig forunderlig
								tankefuld, en levende Smerte stod udtrykt i hendes Aasyn. Jeg havde
								læst for hende og Rosa, under Læsningen selv
								syntes hun mig adspredt Rosa forlod
								Værelset; aldrig havde jeg endnu været ene med Maria, en sælsom, uforklarlig Anelse, som forestod der mig
								noget Ondt, opfyldte mit  Bryst. Jeg
								søgte at begynde en Samtale om Silvio
								Pellico, om det politiske Livs Indvirken paa hans Digteraand.»Hr. Abbate!« afbrød hun mig, og syntes ikke
								at have hørt et Ord af min Tale, hele hendes Tanke syntes henvendt
								paa een eneste Gjenstand. »Antonio!« vedblev
								hun med bævende Stemme, og Blodet brændte i hendes Kinder, »jeg maa
								tale med Dem! en Døende har jeg rakt min Haand derpaa, at jeg vilde
								det!« - Hun standsede; jeg stod taus, grebet af de faa Ord.»Vi ere jo dog ikke saa fremmede for hinanden?« sagde hun, »og dog er
								dette Øieblik mig saa skrækkeligt!« Hun blev dødbleg.»Gud i Himlen!« udbrød jeg, »hvad er der skeet?«»Guds forunderlige Styrelse drager mig ind i Deres Livsbegivenheder,
								gjør mig deelagtig i en Hemmelighed, i et Forhold, ingen Fremmed
								skulde kjende! men min Læbe er taus, hvad jeg lovede den Døende, har
								jeg ikke sagt, selv ikke den gode Rosa!« Hun
								tog en lille Pakke frem: »den er til Dem, den vil vist kunne sige
								Dem Altjeg har lovet at levere den i Deres Hænder! i to Dage har jeg
								eiet den, jeg vidste ikke, hvorledes jeg skulde opfylde mit Løfte,
								nu er det løst! vær taus, som jeg skal være det!«»Fra hvem kommer den,« spurgte jeg; »tør jeg ikke vide det?«»Evige Gud!« sagde hun, og forlod Værelset. Jeg ilede hjem og aabnede
								den lille Brevpakke. Der laae en Deel løse Papirer i; det første,
								jeg saae, var min egen Skrift, et lille Vers, skrevet med Blyant;
								men underneden med Blæk tre sorte Kors, som om det var en
								Gravskrift. Det var Digtet, jeg engang kastede for Annunziatas Fødder, første Gang jeg saae
								hende. »Annunziata!« sukkede jeg dybt!
								»evige Guds Moder! det kommer fra hende!« Mellem Papirerne laae en
								lille forseglet Seddel, og uden paa skrevet: »Til Antonio!« jeg rev
								den op, -ja det var fra hende. Det Halve var skrevet, saae jeg,
								samme Nat jeg om Aftenen var hos hende; de nederste Linier syntes
								nyere, de vare forunderligt blegt og zittrende skrevne. Jeg læste.»Jeg har seet Dig, Antonio! seet Dig endnu
								engang! Det var mit eneste Ønske, og dog frygtede jeg for det
								Øieblik, som man frygter for Døden, der dog bringer Lykke. Det er
								kun Timer siden, jeg saae dig; naar Du læser dette, er det vist
								Maaneder, men længer heller ikke! Der fortælles jo, at den, som har
								seet sig selv, maa døe kort efter! Du var Halvdelen af min Sjæl! Du
								var min Tanke, Dig har jeg seet! Du saae mig i min Lykke, i min
								Elendighed! Du var den Eneste,  som
								endnu kjendtes ved den fattige, forglemte Annunziata! - Men jeg fortjente det ogsaa, Antonio! nu tør jeg sige Dig det, thi naar
								Du læser det, er jeg død Jeg elskede Dig, elskede Dig fra mine
								lykkelige Dage til mit sidste Øieblik. Madonna vilde ei, at vi
								skulde forenes i denne Verden, og hun skilte os ad Jeg vidste Din
								Kjærlighed, før Du hiin ulykkelige Aften, da Skudet ramte Bernardo, tilstod den! Min Smerte over
								Ulykken, der skilte os ad, den store Jammer, der knugede mit Hjerte,
								bandt min Tunge, jeg skjulte mit Ansigt ved den Dødes Legeme, og Du
								var borte jeg saae Dig ikke mere! Bernardo
								var ei dødeligt saaret, jeg gik ikke fra ham, før jeg havde Vished
								derom! Har det vakt Tvivl i din Sjæl om min Kjærlighed til Dig? Jeg
								vidste ikke, hvor Du var, kunde ikke erfare det Nogle Dage efter kom
								en sælsom gammel Qvinde til mig, og rakte mig en Seddel, hvorpaa Du
								havde skrevet: »jeg reiser til Neapel.« Dit
								Navn stod derunder, hun sagde, Du maatte have Pas og Penge; jeg fik
									Bernardo til at bede sin Onkel,
								Senatoren, derom. Da var mit Ønske en Befaling, da havde mit Ord
								Kraft jeg fik, hvad jeg ønskede. Bernardo
								var ogsaa bedrøvet for Dig! Han blev frisk igjen, og han elskede
								mig, jeg troer det, elskede mig oprigtig; men Du alene fyldte min
								Tanke. Han forlod Rom Jeg skulde til Neapel,
								min gamle Venindes Sygdom nødte mig til at blive en Maaned i Mola di Gaeta. Da vi siden kom til Neapel, hørte jeg om en ung Improvisator,
									Cenci, der, den Aften jeg kom, var
								optraadt paa Theatret; jeg anede det var Dig -jeg fik Vished derom.
								Min gamle Veninde skrev Dig strax til, nævnte vel ikke vort Navn,
								men hvor vi boede, - Du kom ikke; hun skrev igjen, rigtignok uden
								Navn, men Du maatte have kjendt, fra hvem det sendtes. Hun skrev:
								»Kom Antonio! Skrækken fra sidste ulykkelige
								Øieblik, vi vare samlede, er vel overstaaet! - Kom snart, betragt
								det som en Misforstaaelse, Alt kan blive godt, kun udsæt det ikke
								med at komme!« Men Du kom ikke! -Brevene havde Du læst, fik jeg at
								vide, og Du var reist, strax reist tilbage til Rom! Hvad maatte jeg troe? Din Kjærlighed var alt forbi!
								Jeg var ogsaa stolt, Antonio! Verden havde
								gjort min Sjæl forfængelig! Jeg glemte Dig ikke, jeg opgav Dig, og
								led derved! Min gamle Veninde døde, hendes Broder fulgte efter; de
								havde været som Forældre imod mig, jeg stod ganske ene i Verden, men
								var jo dens Yndling, var ung og smuk, glimrende ved min Sang. Det
								var det sidste Livs Aar! Jeg blev syg paa Reisen til Bologna, meget syg, mit Hjerte led! Antonio, jeg vidste ikke, at Du kjærligt
								tænkte paa mig, at Du engang, naar al Verdens  Lykke faldt, endnu vilde trykke et Kys paa
								mine Hænder! - Eet Aar laae jeg syg, min Formue, samlet i de to Aar,
								jeg havde været Sangerinde, smeltede bort; -jeg var fattig og
								dobbelt fattig, thi min Stemme var borte, Sygdommen havde afkræftet
								mig; der gik Aar, henved syv lange Aar, - da mødtes vi. - Du har
								seet min Armod! Du har vist hørt, hvorledes de hyssede af den Annunziata, der engang droges i Triumph
								gjennem Roms Gader? Bitter, som min Skjæbne, er ogsaa Tanken bleven
								det! - Du kom til mig, som et Slør faldt Alt fra mit Øie, jeg følte
								det: Du havde oprigtigt elsket mig. Jeg stødte Dig ud i Verden,
								sagde Du til mig. Du vidste ikke, hvor jeg havde elsket Dig, strakt
								mine Arme efter Dig! Jeg har seet Dig, Dine Læber har glødet paa min
								Haand, som i ældre, bedre Tider! vi ere skilte ad, jeg sidder igjen
								alene i det lille Kammer, imorgen forlader jeg det, maaskee Venezia! vær ikke bedrøvet for mig, Antonio, Madonna er god og naadig! tænk
								venligt paa mig, det er den Døde, der beder Dig, Annunziata, som har
								elsket Dig, og beder nu og - i Himlen for Dig!« Mine Taarer
								strømmede, medens jeg læste det, det var som mit Hjerte vilde opløse
								sig i Graad. Den anden Deel af Brevet var skrevet kun for nogle Dage
								siden. Det var den sidste Afsked. »Min Nød nærmer sig sin Ende!
								Madonna være lovet for hver Glæde, hun sendte mig, hun være lovet
								for hver Sorg! - I mit Hjerte er Døden! Blodet strømmer fra det! Kun
								eengang endnu, og saa er det forbi! Venezias
								smukkeste og ædleste Pige er Din Brud, har man sagt mig! I blive
								lykkelige, det er en Døendes sidste Ønske! Jeg vidste ingen i
								Verden, jeg kunde give disse Linier, mit sidste Farvel, uden hende;
								hun vil komme, siger mit Hjerte mig, den som staaer paa
								Afskedstrinet mellem Liv og Død, vil et ædelt qvindeligt Hjerte ikke
								afslaae den sidste Lædskedrik! Hun vil komme til mig! Lev vel, Antonio!  min sidste Bøn paa Jorden, min
								første i Himlen er for Dig, for hende, som vil være Dig, hvad jeg
								aldrig kunde have blevet. Forfængelig var min Sjæl, Verdens Roes
								gjorde det; maaskee var Du aldrig blevet lykkelig med mig, ellers
								havde Madonna ikke skilt os ad. Farvel! Farvel! jeg føler Fred i mit
								Hjerte, min Smerte er forbi, Døden er nær! Bed ogsaa Du og Maria for mig!« - Annunziata.Den dybeste Smerte har ingen Ord, - bedøvet, synkende sammen, sad jeg
								og stirrede paa Brevet, der var vaadt af mine Taarer. Annunziata havde elsket mig! Hun var den
								usynlige Aand, som førte mig til Neapel,
								Brevet havde været fra hende, og ei fra Santa, som jeg havde troet.
									Annunziata havde været syg, smægtet i
								Armod og Elendighed, og nu var hun død, vistnok død! - Den lille
								Seddel, jeg havde givet Fulvia, med
								Underretningen: »jeg reiser til Neapel,« og som hun havde bragt Annunziata, laae i Brevpakken, desuden et
								aabent Brev fra Bernardo, hvori han sagde
								hende sit Lev vel og sin Bestemmelse, at han forlod Rom og traadte i
								fremmed Tjeneste, men der stod ikke, hvilken. Maria havde hun givet Brevpakken til mig, Maria nævnet hun som min Brud; det tomme
								Rygte havde ogsaa naaet Annunziata, og hun
								havde troet det, havde kaldt Maria til sig!
								Hvad kunde hun have sagt? Jeg erindrede, med hvilken Angest Maria havde talt til mig, altsaa vidste hun
								nu, hvad Venedig dømte om os to! Jeg havde
								ikke Mod til at tale med hende, og dog maatte jeg det, hun var jo
								min og Annunziatas gode Engel.Jeg tog en Gondol, og var snart i Værelset, hvor Rosa og Maria sad med deres
								Haandarbeide. Maria var forlegen, jeg havde
								ikke Mod at sige, hvad der ene og alene beskjæftigede mig, jeg
								svarede adspredt paa ethvert Spørgsmaal, Sorgen knugede min Sjæl; da
								greb Rosa min Haand og sagde:»De har havt en stor Sorg! Hav Fortrolighed til os! Kunne vi ikke
								trøste, vi kunne sørge med en oprigtig Ven!«»De veed jo Alt!« udbrød jeg, og min Smerte fik Luft.»Maria maaskee!« svarede Rosa. »Men jeg veed saa godt som Intet!«»Rosa !« sagde Maria
								bedende og greb hendes Haand.»Nei, for Dem har jeg ingen Hemmeligheder!« sagde jeg, »Alt skal jeg
								fortælle! ogsaa det er en Lindring!« Og jeg fortalte om min fattige
								Barndom, om Annunziata og min Flugt til Neapel; men da jeg saae Maria med foldede Hænder foran mig, som Flaminia havde siddet, som endnu et Væsen sad for mig,
								taug jeg. Om Lara, om Drømmebilledet i
								Grotten havde jeg ikke Mod at tale i Marias
								Nærhed, det hørte jo heller ikke til Historien om Annunziata. Jeg gik strax til vort Møde i Venedig og vor sidste Samtale. Maria trykkede Hænderne for Øiet og græd.
									Rosa taug.»Derom har jeg intet vidst, intet anet!« sagde hun. »Fra Søstrenes
								Hospital blev sendt et Brev til Maria, en
								døende Qvinde bad hende ved alt Helligt og Godt, ved hendes eget
								Hjerte, dog at komme derhen!  Jeg
								fulgte med hende i Gondolen, men ene skulde
								hun komme, jeg blev hos Søstrene, medens hun gik til den Døendes
								Seng!«»Jeg saae Annunziata!« sagde Maria. »De har faaet, hvad hun bad mig
								bringe Dem!«»Og hun sagde?« udbrød jeg.»»Giv Antonio, Improvisatoren det, men useet
								af Andre!« - Hun talte om Dem, talte som en Søster, som en god Aand
								kan tale - og jeg saae Blod, - Blod ved hendes Læber - hun slog sine
								Øine op i Døden, og -!« - Maria brast i
								Graad.Taus trykkede jeg hendes Haand til mine Læber, takkede for hendes
								Fromhed og milde Sind, at hun var gaaet til Annunziata. Jeg forlod dem, traadte ind i Kirken og bad
								for den Døde. -Aldrig har jeg mødt større Inderlighed og Venskab, end fra dette
								Øieblik i Podestaens Huus; en kjær Broder
								var jeg for Rosa og Maria, ethvert af mine Ønsker søgte de at aflure mig; selv i
								de mindste Smaating saae jeg deres Omhu for mig.Jeg besøgte Annunziatas Grav. Kirkegaarden
								var en svømmende Ark, med høie Mure, hævende sig op af Vandet, Øen
								med de Dødes Have. En grøn Plet med mange sorte Kors saae jeg for
								mig. Jeg fandt den Grav jeg søgte. »Annunziata« var den hele Indskrift; en frisk, smuk Krands af
								grønne Laurbær hang over Korset, vistnok en Gave fra Rosa og Maria. Jeg
								takkede dem begge derfor. Hvor skjøn var ikke Maria i sin Mildhed, hvilken forunderlig Lighed havde hun
								ikke med mit Skjønhedsbillede Lara, naar hun
								slog Øiet ned; de forekom mig, i hvor uforklarligt det syntes, at
								være een Person.Paa denne Tid indtraf et Brev fra Fabiani;jeg
								havde nu været paa fjerde Maaned i Venedig,
								det undrede ham, han syntes, jeg ikke burde anvende længere Tid paa
								denne By, men besøge Milano eller Genua; dog stod det ganske til mig selv,
								hvad jeg helst vilde, kunde jeg gjøre. Hvad holdt mig ogsaa i Venedig, den var mig Sorgens By, som den
								havde hilset mig ved min Ankomst, mit Livs bedste Drøm havde her
								opløst sig i Taarer. Maria og Rosa ere mig kjærlige Sostre, Poggio en elskværdig, trofast Ven, jeg
								finder ingen som de, men vi maae jo dog skilles ad, her finder min
								Smerte kun Næring! Ja bort! bort! det var min Beslutning.Jeg vilde
								forberede Rosa og Maria paa det; de maatte jo dog vide det. Om Aftenen sad jeg
								hos dem i den store Sal, hvor Balconen gik ud over Kanalen. Maria vilde, at Tjeneren skulde bringe  Lampen ind, men Rosa syntes, det var smukkere i det klare Maaneskin.
								Orangetræet duftede saa stærkt.»Syng for os, Maria!« sagde Rosa, »syng den smukke Sang, Du har lært om
								Troglodytgrotten! lad Antonio høre den!«Paa sælsomme bløde Toner sang Maria da en
								forunderlig stille Vuggesang. Text og Melodie smeltede sammen, og
								viste for Hjerte og Tanke Skjønhedens Hjem under den ætherklare
								Bølge.»Der er noget saa aandigt, saa gjennemsigtigt i den hele Sang!« sagde
									Rosa.»Saaledes maa Aanden aabenbare sig uden Legeme!« udbrød jeg.»Saaledes svømmer Verdens Deilighed for den Blinde!« sukkede Maria.»Men saa skjøn er den ikke, naar Øiet aabnes?« spurgte Rosa.»Ikke saa skjøn, og dog skjønnere!« svarede Maria.Da fortalte Rosa, hvad alt Poggio havde sagt mig, at Maria
								havde været blind, at Broderen havde skjænket hende Øiets Lys. Maria nævnte hans Navn med Kjærlighed og
								Taknemmelighed, fortalte mig barnligt sine Begreber om Verdenen uden
								om hende, om den varme Sol, om Menneskene, om Cactussens brede Blade
								og de store Templer. »I Grækenland ere der flere, end her!«
								bemærkede hun pludseligt, og der blev et Ophold i Fortællingen. »Som
								Tonernes Skjønhed og Styrke, tænkte jeg mig Farverne!« sagde hun.
								»Violerne ere blaa, Havet og Himlen ere ogsaa blaa, fortalte man
								mig, af Violernes Duft lærte jeg da, hvor skjøn Himlen og Havet
								maatte være! Naar det legemlige Øie er dødt, seer det sjælelige mere
								klart! Den Blinde lærer at troe paa en Aandeverden! Alt hvad han
								skuer, aabenbarer sig, fra denne!«Jeg tænkte paa Lara, med den blaa Violbouquet
								i det mørke Haar, Orangetræets Duft førte mig ogsaa til Paestum, hvor Violerne og de røde Levkoier
								voxe om Tempel-Ruinerne. Vi talte om Naturens store Skjonhed, om
								Havet og Bjergene, og Rosa længtes efter sit
								skjønne Neapel. Da fortalte jeg dem, at min
								Afreise var nær, at jeg alt om nogle Dage forlod Venedig.»De vil forlade os?« sagde Rosa bedrøvet.
								»Derpaa havde jeg slet ikke tænkt!«»De kommer ikke mere til Venedig?« spurgte
									Maria; »De kommer ikke mere til Deres
								Venner?«»Jo! jo sikkert!« udbrød jeg, og skjøndt det slet ikke var min Plan,
								forsikkrede jeg nu, at fra Milano vendte jeg
								tilbage til Rom over Venedig; men mon jeg selv troede det? Jeg var ved Annunziatas Grav, tog et Blad af Krandsen,
								der hang, og gjemte det, som vilde jeg aldrig mere vende tilbage.
								Det var ogsaa sidste Gang, jeg kom her. Hvad Graven gjemte, var
								Støv, i mit Hjerte stod dets Skjønheds Aftryk, og hos Madonna
								byggede Aanden, hvis Billede det var. Annunziatas Grav og den lille Stue, hvor Rosa og Maria rakte mig Haanden
								til Afsked, saae alene min Graad og Bedrøvelse.»Find en ædel Qvinde, der kan oprette Deres Hjertes Tab!« sagde Rosa ved Afskeden, »bring hende engang i
								mine Arme, jeg veed, jeg vil elske hende, som De har lært mig at
								elske Annunziata!«»Kom glad tilbage!« sagde Maria. Jeg kyssede
								hende paa Haanden, hendes Øie hvilte smerteligt bedrøvet paa mit.
									Podesta stod med det skummende
								Champagne-Glas, og Poggio istemte en lystig
								Reisesang om det rullende Hjul og Fuglenes Sang i den fri Natur! Han
								fulgte mig i Gondolen over til Fusina.
								Damerne vinkede fra Balkonen med hvide Lommetørklæder. Hvormeget
								kunde der ikke skee, før vi atter saae hinanden. Poggio var overgiven lystig, men jeg følte nok, det var
								ikke naturligt. Han trykkede mig hæftigt i sine Arme, og sagde, at
								vi skulde flittigt skrive hinanden til. »Du mælder mig da om din
								smukke Brud og glemmer ikke Væddemaalet!«»Hvor kan Du spøge i dette Øieblik,« sagde jeg, »Du veed min
								Bestemmelse!« Vi skiltes ad.XIVVeronas Mærkværdigheder. Milanos Domkirke. Mødet ved Napoleons Triumphbue. Drøm og Virkelighed. Den blaa
								Grotte.Vognen rullede afsted Jeg saae den grønne Brenta, Grædepilene, de smukke Villaer og de fjerne Bjerge;
								mod Aften var jeg i Padua. Sant Antonii Kirke med sine syv stolte Kupler
								hilste mig i det klare Maaneskin. Der var lystigt og levende under
								Gadernes Buegange, men jeg følte mig fremmed og ene. Ved Solskinnet
								blev Alt mig endnu mere ubehageligt. »Bort! længer bort! Reiselivet
								opmuntrer og forjager Sorgen,« tænkte jeg, og Hjulet rullede.Alt var en stor Slette, men frodig grøn, som de pontinske Sumpe. De
								høie Grædepile hang som store Cascader ud over Grøfterne, rundt om
								stode Altre med Madonnas hellige Billede, enkelte af disse havde
								Tiden afbleget, Murene selv, de vare malede paa, vare sjunkne i
								Ruiner, men paa enkelte Steder stode ogsaa nyligtmalede Billeder med
								Moderen og Barnet. Jeg lagde Mærke til, at Veturinen løftede paa
								Hatten kun for de nye Billeder, de gamle og afblegede, syntes han ei
								at bemærke. Det greb mig forunderligt. Maaskee lagde jeg mere deri,
								end der var! Selv det Hellige, det Rene, Madonnas eget Billede, blev
								overseet og glemt, fordi de jordiske Farver vare afblegede.Over Vicenza, hvor Palladios Kunst ingen Lysstraale kastede i mit bedrøvede
								Hjerte, kom jeg til Verona, den første af
								alle Stæderne, som tiltalte mig. Amphitheatret førte mig tilbage til
									Rom, mindede mig om Colosseum, det var et smukt lidet Afbillede af dette,
								tydeligere, og ikke ødelagt af Barbarer. De rummelige Buegange
								benyttedes til Pakhuus, og midt inde paa Arena stod opslaaet af Bræder og Lærred en lille Fjællebod,
								hvor en Trup, fortalte man mig, gav Forestillinger. Jeg gik derhen
								om Aftenen; Veroneserne sad paa Amphitheatrets Steenbænke, hvor
								deres Urfædre havde siddet. Paa det lille Theater spilledes »la Cenerentola«. Det var den Trup, som Annunziata havde  været ved Aurelia
								udførte Hovedpartiet i Operaen. Usselt og sørgeligt var det Hele at
								see. Det gamle antike Theater stod som en Kjæmpe imod den skjøre
								ubetydelige Fjællebod. En Contrabas overdøvede de faa Instrumenter,
								Publicum applauderede og fremkaldte Aurelia.
								Jeg skyndte mig derfra. Udenfor var Alt stille. Den store
								Kjæmpebygning kastede en bred, mørk Skygge, mod det stærke
								Maaneskin.Man fortalte mig om Familierne Capuletti og
									Montecchi, hvis Strid skilte to elskende
								Hjerter, som Døden igjen forenede, Historien om Romeo og Julie. Man førte mig til
									Palazzo Capuleti, hvor Romeo første Gang saae sin Julie og dandsede med hende. Nu var Huset et Herberg
								for Fremmede. Jeg steg op af Trappen, hvor Romeo havde sneget sig til Kjærlighed og Død Den store
								Dandsesal stod der endnu med afblegede Billeder paa Væggen, og de
								store Vinduer ned til Gulvet, men rundt om laae Hø og Straa, langs
								Væggen vare Kalktønder opstillede, og i Krogene laae henslængt
								Seletøi og Markredskaber. Her havde engang Veronas stolteste Slægter svævet under bølgende Toner, her
								havde Romeo og Julie
								drømt Kjærligheds korte Drøm; dybt følte jeg, hvor tom dog al
								jordisk Glands er, følte, at Flaminia havde
								grebet det Bedste, og Annunziata opnaaet
								det, og jeg priste mine Døde lykkelige.Mit Hjerte bankede som i Feberhede, jeg havde ingen Ro. Til Milano! tænkte jeg, der er nu mit Hjem, og
								jeg stræbte derefter. Mod Slutningen af Maaneden var jeg der. Nei,
								der var dog langt bedre i Venedig, langt
								mere hjemligt. Jeg følte mig ene og gjorde dog intet Bekjendtskab,
								afleverede intet af de mange Anbefalings Breve, man havde forsynet
								mig med.Det kjæmpestore Theater med sine tilhyllede Loger, der hæve sig i sex
								Rader over hinanden, hele det store Rum, som nok sjeldent er
								opfyldt, havde mig noget øde og dog sammenknugende. Jeg var der
								eengang, og hørte Donizettis: Torqvato
								Tasso. Den meest hædrede Sangerinde, der fremkaldtes og atter
								fremkaldtes, smilende i sin Triumph, syntes jeg, som en ulykkelig
								Mager at kunne spaae en Fremtid fuld af Elendighed, jeg ønskede
								hende at døe i dette sin Skjønheds og Lykkes Moment, Verden vilde da
								græde over hende, hun ikke over Verden. Nydelige Børn dandsede i
								Balletten, mit Hjerte blødte ved deres Skjønhed Jeg kom aldrig mere
								i La Scala.Ene vandrede jeg om i den store By, gjennem de skyggefulde Gader, ene
								sad jeg paa mit Værelse, begyndte at digte en Tragoedie: Leonardo  da
									Vinci; her havde han jo levet, her havde jeg seet hans
								udødelige Nadver. Sagnet om hans Kjærligheds Ulykke, om den Elskede,
								Klostret skilte ham fra, var jo gjentaget i mit eget Liv. Jeg tænkte
								paa Flaminia, paa Annunziata, og skrev hvad mit Hjerte aandede. Men jeg
								savnede Poggio, savnede Maria og Rosa. Deres Omhu og
								Venskab trængte just mit syge Hjerte til. Jeg skrev, men intet Svar
								kom, heller ikke Poggio holdt sit smukke
								Løfte om Breve, om Venskab, han var som alle Andre, vi kalde Venner
								og i Afskeden knyttes fastere til! Daglig gik jeg til Milanos Domkirke, dette sælsomme
								Marmorbjerg, som revet ud fra Fjeldene ved Carrara. I det klare Maaneskin saae jeg Kirken første
								Gang; blændende hvid stod den øverste Halvdeel i den uendelige blaa
								Luft Rundt om, hvor jeg saae, fremstege Marmor Figurer, fra hver
								Vinkel, paa hvert lille Taarn, hvormed hele Bygningen er som
								oversaaet. Dens Indre blændede mig meer end Peters-Kirken; den
								sælsomme Dunkelhed, Lysskjæret gjennem de brogede Ruder, den
								forunderlige mystiske Verden, som her aabenbarede sig, ja, det var
								en Guds Kirke! Jeg havde alt været en Maaned i Milano, da jeg førstegang besteg Kirkens Tag, Solen
								brændte paa den skinnende hvide Flade, Taarnene stode deroppe som
								Kirker og Capeller paa et mægtigt Marmortorv. Milano laae dybt under mig; rundt om aabenbarede sig nye
								Statuer, Helgener og Martyrer, som mit Øie ikke kunde see fra Gaden.
								Jeg stod øverst ved det mægtige Christus Billede, der slutter den
								hele Kjæmpebygning. Mod Norden stode de høie mørke Alper, mod Syden
								de lave blegblaa Apeninner, mellem disse var
								en uhyre grøn Slette, som var det Roms flade
								Campagne, forvandlet til en blomstrende Have. Jeg saae mod Østen,
								hvor Venedig maatte ligge. En Sværm
								Trækfugle, i en lang Række, som et flagrende Baand, drog derhen, jeg
								tænkte paa mine Kjære der, paa Poggio, Rosa
								og Maria, og en smertelig Længsel vaagnede i
								mit Bryst, jeg maatte erindre den gamle Fortælling jeg som Barn
								hørte, da jeg med min Moder og Marijucce gik
								fra Nemisøen, hvor vi havde seet Rovfuglen,
								og hvor Fulvia havde viist sig; da fortalte
									Angeline om den stakkels Therese i Olevano,
								der svandt hen af Sorg og Længsel efter den flinke Gjuseppe, som var draget paa Vandring Nord
								paa over Bjergene; hvorledes da den gamle Fulvia havde kogt Urter i en Kobberkonka, i flere Dage ladet
								den koge over Gløderne, til Gjuseppe blev
								grebet af Længsel og maatte hjem, maatte Nat og Dag, uden Rast og
								Hvile tilbage, hvor hendes Konka kogte med hellige Urter  og hans og Thereses
								Haarlok. Jeg følte hiin magiske Kraft i mit Bryst, der drog mig
								afsted, Bjergboen kalder den Hjemvee, men den kunde det ikke være hos mig, Venedig var jo ei mit Hjem. Jeg var stærkt angrebet, følte mig
								syg, og steg ned fra Kirkens Tag. Paa mit Værelse laae Brev til mig,
								det var fra Poggio, - endelig dog et Brev.
								Det syntes, som han maatte have skrevet et tidligere, men som jeg
								ikke havde faaet Alt stod lystigt og vel i Venezia, men Maria havde været
								syg, meget syg, de havde Alle været meget ængstelige og bedrøvede,
								nu var al Frygt borte, hun var atter oppe, men vovede sig ikke ud
								endnu. Derpaa spøgte Poggio med mig, spurgte
								om endnu ingen ung Milaneserinde havde fængslet mig, bad mig ikke at
								glemme Champagnevinen og vort Væddemaal! Det var saa livsglad, saa
								overgivent, det hele Brev, ganske forskjelligt fra min
								Sjælestemning, og dog glædede det mig; det var jo, som jeg saae den
								lykkelige overgivne Poggio. Hvor Verden kan
								dømme! Den siger, at han gaaer med en dyb, hemmelig Sorg, at hans
								Lystighed kun er en Carnevals Dragt, - den er Natur! Den siger, at
									Maria er min Brud, og mit Hjerte er dog
								saa langt fra, at fatte denne Tanke; jeg længes efter hende, som
								efter Rosa, og den gamle Rosa sagde man dog ikke, jeg elskede. O, var jeg i Venedig! her kan jeg ikke udholde det! og
								atter spottede jeg over denne forunderlige Stemme i mit Bryst. For
								at adsprede Tankerne, gik jeg ud af Porten over piazza d'Armi, til Napoleons
								Triumphbue: Porta Sempione, som de kaldte
								den. Her vare Arbeiderne i fuld Virksomhed; jeg gik ind af Laagen
								paa det lave Plankeværk, der omslutter hele den ufuldførte
								Pragt-Bygning, to nye store Marmorheste stode paa Jorden, Græsset
								voxte høit over Fodstykket; rundt om laae Marmor-Blokke og udhuggede
								Capiteler.En Fremmed stod med sin Guide og beskrev i en Bog Enkelthederne, man
								fortalte ham; han saae ud som en Mand paa tredive Aar; jeg gik ham
								forbi, han havde to neapolitanske Ordener, han saae op paa Buen, jeg
								kjendte ham, det var Bernardo. Han havde
								ogsaa seet mig, sprang mig imøde, trykkede mig i sine Arme, og loe
								høit: »Antonio, tak for sidst! det var jo en
								lystig Afsked, med Knald og Effect! Vi ere dog Venner endnu, skal
								jeg troe?«Det gik mig iiskoldt gjennem Blodet. »Bernardo,« udbrød jeg, »mod Norden, under Alperne skal vi
								gjensee hinanden!«»Ja, og jeg kommer fra Alperne selv! fra Gletscher og Laviner! jeg
								har seet Verdens Ende, deroppe paa de kolde Bjerge!« og han fortalte
									 mig, at han i den hede Sommer
								havde været i Schweits. De tydske Officierer
								i Neapel havde fortalt ham saa meget om
								Schweitserlandets Storhed, og det var jo en let Flugt med Dampskibet
								fra Neapel til Genua, og saa var man saa langt, han havde været i Chamonydalen, besteget Montblanc og Jomfruen: la bella
								ragazza, som han kaldte den. »Det er den koldeste, jeg
								kjender!« sagde han.Vi fulgtes ad til det nye Amphitheater, og siden til Byen; han
								fortalte mig, at han nu gik til Genua, vilde
								der besøge sin Brud og hendes Forældre, at han stod paa Springet til
								at blive en sindig Ægtemand, indbød mig at følge med, og hvidskede
								mig da leende i Øret: »Du fortæller intet om mine tamme Fugle, om
								vor lille Sangerinde, og alle disse Historier! Nu har Du selv lært,
								at de høre med til et ungt Hjertes Historie; min Brud kunde ellers
								let faae Hovedpine, og det holder jeg for meget af hende til!«Det var mig umuligt, at nævne Annunziata for
								ham; jeg følte, han havde aldrig elsket hende, som jeg.»Følg med mig!« udbrød han. »Genua har smukke
								Piger, og nu er Du jo blevet gammel og fornuftig, og har nok Sands
								derfor. Neapel har dannet Dig! Ikkesandt? Om
								tre Dage vil jeg reise! Følg med, Antonio!«»Men jeg reiser imorgen!« sagde jeg uvilkaarlig; det havde aldrig
								været min Tanke, men nu var det sagt. »Hvorhen?« spurgte han.»Til Venedig!« svarede jeg.»Du maa forandre din Plan!« vedblev han, og trængte mere ind paa mig.
								Jeg forsikkrede ham saa længe om Nødvendigheden af min Afreise, at
								jeg selv ogsaa syntes, at jeg maatte bort. Jeg havde ingen Ro eller
								Hvile, og ordnede alt til Afreisen, som om det længe havde været min
								Bestemmelse.Det var den usynlige Leder, Guds forunderlige Omhu, som førte mig fra
									Milano. Det var mig umuligt at sove om
								Natten; i korte vilde Feberdrømme og i, en sygelig vaagen Tilstand,
								laae jeg nogle Timer paa Sengen. Til Venedig! raabte Stemmen i mit
								Bryst.Jeg saae Bernardo sidste Gang, bad ham hilse
								sin Brud og fløi saa afsted tilbage, hvor jeg var reist fra, for to
								Maaneder siden.Enkelte Øieblikke forekom det mig, som jeg havde faaet Gift, som
								denne gjærede i mit Blod. En uforklarlig Angest drev mig afsted,
								-hvad mon der forestod mig?Jeg naaede Fusina, saae igjen Venedig med sine graa Mure, Marcustaarnet og
								Lagunerne, da svandt med eet min sælsomme Uro, min Længsel og
								Angest, og der opstod en anden Følelse, hvad skal jeg kalde den:
								Skam over mig selv, Misfornøielse, Utilfredshed Jeg begreb ikke,
								hvad jeg vilde her, følte, hvor taabeligt jeg havde handlet, og
								syntes, at Alle maatte sige det, Alle maatte spørge mig: »Hvad vil
								Du igjen i Venedig.«Jeg kom til mine Værelser, i Hast klædte jeg mig om, Rosa og Maria maatte
								jeg strax besøge, i hvor afkræftet og angrebet jeg følte mig. Hvad
								mon de ville sige om min Ankomst.Gondolen nærmede sig Palaiet. Hvilke sælsomme Tanker kunne ikke
								opstaae i et Menneske-Bryst. Om Du nu kom til Lystighed og Gilde? Om
									Maria var Brud? Om Brylluppet nu stod?
								Men jeg elskede hende jo ikke, havde jeg tusinde Gange sagt til mig
								selv, tusinde Gange forsikkret Poggio og
								enhver, som udtalte denne Tanke.Jeg saae igjen de graa-grønne Mure, de høie Vinduer, og mit Hjerte
								bankede af Længsel. Jeg traadte ind; alvorlig og taus aabnede
								Tjeneren Døren, yttrede ingen Forundring ved mit Komme, det var, som
								ganske andre Ting beskjæftigede ham. »Podesta er altid hjemme for Dem, Signore!« sagde han.Der var dødsstille i den store Sal, Gardinerne vare trukne for. Her
								har Desdemona levet, tænkte jeg, her led
								maaskee hun, og dog led Othello
								skrækkeligere. Hvor kom jeg til at tænke paa den gamle Historie! Jeg
								gik til Rosas Værelse, ogsaa her vare
								Gardinerne nede, her var halvt mørkt, og jeg følte igjen hiin
								forunderlige Angest, som havde fulgt mig hele Reisen, og førte mig
								tilbage til Venedig. En Zittren gik gjennem
								alle mine Lemmer, jeg maatte holde mig fast. Da kom Podesta, han trykkede mig i sine Arme, og
								var glad ved at see mig igjen. Jeg spurgte om Rosa og Maria, - da syntes jeg,
								han blev saa alvorlig.»De ere borte!« sagde han, »en lille Reise have de gjort til Padua med en anden Familie. De komme her
								igjen imorgen eller overmorgen!«Jeg veed ikke, hvorfor, men jeg fik en Tvivl til hans Ord, maaskee
								var det Feberen i mit Blod, den vilde Feber, som min Smerte havde
								næret, og som nu nærmede sig sin Modenhed, for at bryde frem. Den
								var det dog, som havde virket ind paa hele mit Sjælelige, bevirket
								den hele Reise her tilbage.Ved Aftensbordet savnede jeg Rosa og Maria; Podesta var heller ikke, som han
								pleiede at være. Det var, sagde han, en Retssag, der forstemte ham,
								men ellers intet af Betydenhed. »Poggio kan
								man heller ikke faae fat paa! Alle Ulykker træffe sammen og De er
								syg! jo, det er en lystig Soirée! Vinen maa
								see at bringe os i Lune! - Men De bliver dødbleg!« raabte han med
								eet, og jeg følte, at Alt svævede bort for mig. Jeg svømmede hen ad
								Tilintetgjørelsens Flod.Det var Feber, en hæftig Nervefeber.Jeg erindrer kun, at jeg følte mig i et hyggeligt halvdunkelt
								Værelse; Podesta sad hos mig, sagde, jeg
								skulde blive hos ham, og vilde da snart være rask igjen. Rosa skulde pleie mig! Maria nævnede han slet ikke.Min Tilværelse var en halv slumrende, halv vaagen Tilstand. Siden
								hørte jeg, de sagde, at Damerne vare komne; jeg skulde snart faae
								dem at see, og jeg saae ogsaa Rosa, men hun
								var bedrøvet, jeg syntes, hun græd, det kunde jo ikke være for mig,
								thi jeg følte mig allerede stærkere. Det blev Aften, der var en
								ængstelig Taushed rundt om, og dog en Bevægelse; man svarede mig
								ikke tydeligt paa mine Spørgsmaal, mit Øre var skarpt, jeg hørte, at
								mange Mennesker rørte sig i Salen under os, Aareslagene af flere
								Gondoler; og som jeg halv blundede, fik jeg Vished; de troede jeg
								sov. Maria var død! Poggio havde meldt mig om hendes Sygdom, og at hun atter
								var blevet frisk, men et Tilbagefald havde givet hende Døden. I
								denne Aften blev hun begravet, men de dulgte det for mig. Maria død, hun, som usynlige Magter havde
								draget ind i mit Liv! For hende var denne sælsomme Angest, jeg havde
								følt, men jeg kom for seent, fik hende ikke at see. Nu var hun i
								Aandens Verden, i den Verden, hun altid havde tilhørt. Rosa havde vist pyntet hendes Kiste med
								Violer! de blaa duftende Blomster elskede hun saa høit, nu sov hun
								med Blomsterne. Jeg laae stille ubevægelig, som i en Dødssøvn, og
								hørte Rosa takke Gud derfor. Hun gik
								endogsaa fra mig, der var slet ingen i Værelset, det var mork Aften,
								jeg følte mine Kræfter forunderligt vende tilbage. I Kirken Dei frari var Podestaens Familiebegravelse,
								vidste jeg; der stod i Nat foran Alteret den Døde. Jeg maatte see
								hende -jeg stod op - min Feber var forbi, -jeg var stærk; - Kappen
								kastede jeg om mig - ingen fik mig at see; -jeg steg i Gondolen. Min
								hele Tanke var den Døde. -Kirkedøren var lukket, thi det var længe
								efter Ave Maria. - Jeg bankede paa Graverens Dør; han kjendte mig,
								havde for seet mig i Kirken  med
								Podestaens, viist mig derinde Canovas og Titians Grave. »De vil see den Døde?«
								spurgte han, og gjættede min Tanke; »hun staaer ved Altret i den
								aabne Kiste, imorgen skal hun bisættes i Capellet!« Han tændte
								Lygten, tog Nøglebuntet frem og aabnede en lille Sidedør; vore
								Fodtrin gjenlød i den høie tause Hvælving. Han blev tilbage, og
								langsomt gik jeg gjennem den lange tause Gang; foran
								Madonnabilledet, paa Altrene brændte en Lampe, men mat og dunkelt.
								De hvide Marmorstatuer om Canovas Grav stode
								som Døde i deres Liin, tause, med usikkre Omrids. Foran Hovedalteret
								brændte tre store Lamper. Jeg følte ikke Angest, ikke Smerte, det
								var, som jeg selv hørte Døden til, og traadte nu ind i mit egentlige
								Hjem. Jeg nærmede mig Alteret, her duftede af Violer, Lysskjæret fra
								Lampen faldt ned paa den aabne Kiste med den Døde. Det var Maria, hun syntes at sove! som et
								Skjønhedens Marmorbilled laae hun bedækket med Violer. Det sorte
								Haar var bundet i en Knude op mod Panden, og holdt en Violbouquet.
								De lukkede Øine, det hele Fredens og Skjønhedens Billede greb min
								Sjæl! det var Lara, jeg saae, som hun sad
								ved Tempelruinerne, da jeg trykkede Kysset paa hendes Pande, men en
								død Marmorstatue uden Liv og Varme. »Lara!«
								sukkede jeg, og sank ned foran Kisten! »Lara! i Døden taler Dit lukkede Øie, Din stumme Læbe til mig!
								jeg kjender Dig! har kjendt Dig i Maria! Min
								sidste Tanke til Livet er død med Dig!« Mit Hjerte fik Luft i Taarer
								jeg græd, min Taare faldt paa den Dødes Ansigt, og jeg kyssede
								Taaren bort. »Alle forlod de mig!« sukkede jeg, »ogsaa Du, den
								sidste, mit Hjerte endnu drømte om! Ikke som Annunziata, ikke som Flaminia
								brændte min Sjæl for Dig! i hellig Ærbødighed bøiede mit Hjerte sig
								for Dig! - den luttrede, rene Kjærlighed, som Englene føle, den bar
								mit Hjerte for Dig, og jeg troede ei, det var Kjærlighed, thi den
								var aandeligere, end min sandselige Tanke! - Aldrig havde jeg fattet
								den, vovet at udsige den for Dig! - Farvel! Du, den sidste, mit
								Hjertes Brud! Salig er Din Slummer!« Jeg trykkede et Kys paa hendes
								Pande. »Min Sjælebrud! Ingen Qvinde rækker jeg min Haand! Farvel!
								Farvel!« Jeg tog min Ring, satte den paa Laras Finger, og hævede mit Øie til den usynlige Gud over os.
								Da rislede Skrækken gjennem mit Blod, jeg syntes, at den Døde
								trykkede sin Haand fast om min, - det var et Bedrag. Jeg stirrede
								paa hende, Læberne bevægede sig, Alt rundt om mig rørte sig, jeg
								følte, at mit Haar reiste sig paa mit Hoved. Skræk, Dødens Skræk
								lammede mig Arme og Fødder; jeg kunde ikke reise  mig. »Jeg fryser,« hvidskede Stemmen bag
								ved »Lam! Lam!« raabte jeg, og Alt var Nat
								for mine Øine, men det var, som Orgelet spillede i bløde, smeltende
								Toner. En Haand gled sagte hen over mit Hoved, Lysstraaler trængte
								ind i mit Øie, alt blev saa klart, saa lyst -!»Antonio!« hvidskede Rosa, og jeg saae hende.
								Lampen brændte paa Bordet, foran min Seng laae en knælende Skikkelse
								og græd Jeg kjendte den, jeg skuede Virkeligheden for mig; al min
								Skræk var kun i den vilde Feber.»Lara! Lara!« udbrød jeg. Hun trykkede
								Hænderne for sine Øine. Hvad mon jeg havde sagt i min Feberphantasie
								? Hiint Syn stod levende for min Erindring, og i Marias Øie læste jeg, at hun havde været Vidne til mit
								Hjertes Bekjendelse.»Feberen er forbi!« hvidskede Rosa.»Ja, jeg føler mig saa vel, saa vel!« udbrød jeg, og saae paa Maria. Hun reiste sig, og vilde forlade
								Værelset. »Gaae ikke fra mig!« bad jeg, og strakte Hænderne efter
								hende. Hun blev, stod taus og rødmende foran mig. »Jeg drømte, at De
								var død!« sagde jeg.»Det var en Feberdrøm!« afbrød Rosa, og rakte
								mig Medicinen, Lægen havde foreskrevet.»Lam! Maria! hør mig!« udbrød jeg. »Det er
								ingen Feberdrøm! Jeg føler Livet vendt tilbage i mit Blod! Hele mit
								Liv maatte da være en sælsom Drøm. Vi have seet hinanden før! De har
								hørt min Stemme engang, ved Paestum, ved Capri, De kjender den igjen! Lara!jeg føler det, Livet er saa kort,
								hvorfor da ikke række hinanden Haanden i dette korte Møde!« Jeg
								strakte min Haand imod hende, hun trykkede den til sine Læber; »jeg
								elsker Dig, har altid elsket Dig!« sagde jeg, og hun laae taus og
								knælende foran mig. -»Kjærlighed,« siger Mythen, »ordnede Chaos, skabte Verden.« For hvert
								elskende Hjerte fornyes denne Skabelse. Af Marias Øie inddrak jeg Liv og Sundhed Hun elskede mig. Faa
								Dage vare forbi, vi stod ene i den lille Stue, hvor Orangetræet
								duftede fra Balkonen; her havde hun sjunget for mig, men i blødere
								Toner, aandigere og mere dybt klang her det ædleste Hjertes
								Tilstaaelse. Jeg havde ikke taget Feil: Lam
								og Maria var een og den samme.»Jeg har altid elsket Dig!« sagde hun, »Du sang Længsel og Smerte i
								mit Bryst, da jeg blind og ene med mine Drømme, kun kjendte
								Violernes Duft og den varme Sol! som dens Straaler brændte dit Kys
								paa min Pande, brændte i mit Hjerte! Den Blinde eier kun en Aandens
									 Verden, og i den saae jeg Dig.
								Natten efter, jeg havde hørt din Improvisation i Neptun-Templet i
									Paestum, havde jeg en sælsom Drøm, den
								blandede sig med Virkeligheden. En Zigeunerkone havde spaaet mig, at
								jeg skulde faae mit Syn igjen. Jeg drømte om hende, at hun sagde,
								jeg skulde med Angelo, min gamle Pleiefader,
								roe over Søen til Capri; i Hexehullet der skulde jeg vinde mine
								Øines Lys, Livets Engel vilde række mig Urterne, som Tobias' skulde mine Øine igjen see Guds
								Verden. Jeg drømte det atter samme Nat, jeg fortalte Angelo det, men han rystede paa Hovedet. I
								Morgenstunden efter drømte han det selv, da sagde han: »Madonnas
								Magt være lovet, de onde Aander maae selv lyde hende!« Vi stod op,
								han spændte Seilet ud, og vi fløi over Søen. Dagen gik og det blev
								Aften og Nat, men jeg var i den sælsomme Verden, hørte, hvor Livets
								Engel nævnede mit Navn, og hans Stemme lød som din, han gav mig
								Urterne og Rigdommen, store Skatte, samlede fra Verdens forskjellige
								Lande. Vi kogte Urterne, men Lyset skinnede ei ind i mine Øine. Da
								kom en Dag Rosas Broder til Paestum, han kom i vor Hytte, hvor jeg laae,
								og rørtes ved min Længsel efter at see Guds deilige Verden, han
								lovede mig Øinenes Lys, tog mig med til Neapel og jeg saae Livets store Herlighed; han og Rosa fik mig
								kjær, de aabnede mig en anden, skjønnere Verden, Aandens. Jeg blev
								hos dem, de kaldte mig Maria efter en kjær
								Søster, der var død i Grækenland En Dag bragte Angelo mig de rige Skatte, sagde, at de vare mine, at
								Døden var i hans Blod, sin sidste Kraft havde han anvendt, for at
								bringe mig min Eiendom, og hans Tale var den Døendes sidste. Jeg
								saae ham døe, ham, min Armods eneste Beskytter. En Aften spurgte Rosas broder mig saa forunderlig alvorligt
								om den gamle Pleiefader og om Rigdommene. Jeg vidste kun, hvad han
								havde sagt, at Aanden i den straalende Grotte havde givet ham disse;
								jeg vidste, at vi altid havde levet i Armod, Angelo kunde ikke være Fribytter, han var saa from, hver
								lille Gave deelte han med mig!«Jeg fortalte hende da, hvor sælsomt hendes Livs Eventyr greb ind i
								mit, hvorledes jeg havde seet hende med den Gamle i den forunderlige
								Grotte. At den Gamle selv tog den tunge Konka, vilde jeg ei sige;
								men jeg fortalte, at jeg rakte hende Urterne.»Men,« udbrød hun, »Aanden sank i Jorden, da den rakte mig Urterne,
								saaledes har Angelo fortalt mig!«»Det har syntes ham saa! jeg var afkræftet, mine Fødder kunde ikke
									 bære mig, jeg sank i Knæ og
								tilsidst livløs om i det grønne Krat!«Hiin forunderlige straalende Verden, hvor vi mødtes, var det
								Uopløselige, den faste Knude mellem det Overnaturlige og
								Virkeligheden.»Vor Kjærlighed er dog en Aandens Verden!« udbrød jeg, »til Aandens
								Verden gik alle vore Kjære, mod den svæve vi selv i vort Jordliv,
								hvorfor da ikke troe paa den, den er just den store Virkelighed!« og
								jeg trykkede Lam til mit Hjerte, hun var
								skjøn, som da jeg første Gang saae hende.»Jeg kjendte Dig paa Stemmen, da jeg atter hørte Dig i Venedig!«
								sagde hun; »mit Hjerte drev mig til Dig, jeg troer selv i Kirken,
								for Guds Moders Aasyn, var jeg sjunket for Dine Fødder! Jeg saae Dig
								her, lærte meer og meer at skatte Dig, førtes anden Gang ind i dit
								Liv, da Annunziata velsignede mig som Din
								Brud! - men Du stødte mig bort, sagde Du elskede Ingen mere! - ingen
								Qvinde vilde Du række din Haand! Aldrig nævnede Du Lara, Paestum eller Capri, naar du talte om dit Livs sælsomme Skjæbne! da troede
								jeg, Du elskede mig ikke, at Du havde glemt, hvad der ei laae dit
								Hjerte nær!«Jeg trykkede Forsoningens Kys paa hendes Haand, sagde, hvor sælsomt
								hendes Blik havde fængslet min Læbe; først da Legemet laae bundet
								til Døden, da min Aand selv svævede i Aandernes Verden, som vor
								Kjærlighed saa forunderligt knyttedes til, havde jeg vovet at udtale
								mit Hjertes Tanke.Ingen Fremmed, kun Rosa og Podesta vidste vor Kjærligheds Lykke. Hvor gjerne havde
								jeg ikke sagt den til Poggio. Daglig havde
								han, under min Sygdom, flere Gange besøgt mig, jeg syntes
								ordentligt, han saae bleg ud, da jeg kom op og i det klare Sollys
								trykkede ham til mit Hjerte.»Poggio, kom i Aften til os!« sagde Podesta; »men kom vist! De seer kun
								Familien, Antonio og tre Venner til.«Alt var festligt smykket.»Det er som til en Navnefest!« sagde Poggio;
								og Podesta førte ham og Vennerne til det
								lille Capel, hvor Lara rakte mig Haanden. En blaa Viol-Bouquet havde
								hun hæftet i det mørke Haar. Den blinde Pige fra Paestum stod seende, dobbelt skjøn for mig. Hun var min.Alle lykønskede os, Glæden var stor, Poggio
								sang lystigt, og drak Skaal paa Skaal.»Jeg tabte Væddemaalet!« sagde jeg, »men jeg tabte gjerne, thi mit
									 Tab var min Lykkes Vinding!« og
								jeg trykkede et Kys paa Lavas Læber.Som brusende Toner lød de Andres Glæde; min og Laras var stum, taus, som Natten, der favnede os, da Alle
								vare borte.Livet er ingen Drøm, følte jeg. »Kjærligheds Lykke er Virkelighed!«
								udbrød jeg og Bryst mod Bryst tabte Tanken sig i en Salighed, som
								kun en Gud har kunnet aande i det menneskelige Bryst.To Dage efter fulgte Rosa os fra Venedig. Vi gik til den Eiendom, der var
								kjøbt for hendes Formue. Siden Bryllupsaftenen havde jeg ikke seet
									Poggio; nu kom et Brev fra hamjeg læste
								det:»Væddemaalet har jeg vundet, og dog tabt.«Han var ikke at finde i Venedig. I Tiden blev min Formodning Vished,
								han havde elsket Lara. Stakkels Poggio. Din Læbe sang Glæde, mens Dødstanken
								fyldte dit Hjerte. Francesca fandt Lara elskelig, jeg selv havde vundet saa
								uendeligt paa Reisen, hun, Eccellenza og Fabiani, alle bifaldt mit Valg. Habbas Dahdah selv smilte over hele
								Ansigtet, da han lykønskede mig. Af gamle Bekjendter lever endnu*
								Onkel Peppo, han sidder paa den spanske
								Trappe, hvor han vist endnu mange Aar vil sige sit »bon giorno!«Den sjette Marts 1834 var en stor Deel Fremmede samlede i Vertshuset
								hos Pagani, paa Øen Capri. Alles Opmærksomhed var henvendt paa en ung
								Calabreserinde, hvis Skjønhed greb dem; det skjønne, mørke Øie
								hvilte paa hendes Mand, som hun rakte Armen. Det var mig og Lara. Tre lykkelige Aar havde vi nu været
								gift, og besøgte nu paa en Reise til Venedig, Øen Capri, hvor vort Livs
								forunderligste Eventyr hørte hjemme, hvor det vilde opklare sig. I
								Hjørnet af Værelset stod en gammel Dame og holdt Armene om et lille
								Barn; en fremmed Herre, temmelig høi og noget bleg, med stærke Træk
								og iført en blaa Frakke, nærmede sig Barnet, legede med det og var
								henrykt over dets Deilighed; han talte Fransk, men til Barnet
								enkelte italienske Ord, gjorde lystige Spring for det, fik det til
								at lee, og det rakte ham Munden til at kysse; han spurgte, hvad det
								hed, og den gamle * 1835. Dame, min kjære Rosa var det, sagde: »Annunziata!«
								»Et deiligt Navn,« sagde han, og kyssede den Lille, mit og Laras Barn. - Jeg nærmede mig ham, han var
								Dansk; der var endnu en Landsmand af ham i Stuen, en alvorlig lille
								Mand, med et klogt Blik, han var i en hvid Frakke; jeg hilste paa
								dem, det var jo Federigos og den store Thorvaldsens Landsmænd; hiin hørte jeg var i
									Danmark, og denne endnu i Rom, han hører jo ogsaa Italien til, og ikke
								det kolde, mørke Norden.Vi gik ned til Strandbredden, og steg i de smaa Baade, der vare
								indrettede for at føre de Fremmede om til den anden Side af Øen.
								Hver Baad rummede kun to Mennesker, een sad i hver Ende, og
								Roerkarlen i Midten.Jeg saae det klare Vand under os, det hilste min Erindring med sin
								luftige Klarhed Roerkarlen stødte Aaren rask fra sig og Baaden,
								hvori jeg og Lara var, fløi afsted med
								Pilens Hurtighed Vi kom langt foran alle de Andre. Snart saae vi
								ikke længere Capris amphitheatralske Side, hvor de grønne Viinhaver
								og Orangetræer smykke Fjeldene, lodrette stode nu de høie Steenvægge
								op mod Skyen. Vandet var blaat, som det brændende Svovl, de blaa
								Brændinger sloge mod Klippen hen over de blodrøde Søæbler, som voxte
								dernede. Vi vare alt paa Øens modsatte Side, og saae kun den
								lodrette Klippe og i den over Vandfladen en lille Aabning, der
								syntes ikke stor nok for vor Baad.»Hexehullet!« udbrød jeg og alle Erindringer herfra vaagnede i min
								Sjæl.»Ja, Hexehullet!« sagde Roerkarlen, »saaledes kaldtes det før; men nu
								veed man, hvad det er!« Han fortalte os da om de to tydske Malere,
									Fries og Kubitz,
								der for tre Aar siden havde vovet at svømme derind, og saaledes
								opdaget den forunderlige Deilighed, som nu alle Fremmede maatte see.
								Vi nærmede os Aabningen, der neppe meer end en Alen ragede op over
								det skinnende blaa Hav. Roerkarlen tog Aaren ind, vi maatte strække
								os ud i Baaden, som han nu styrede med Haanden og vi gled ind, i et
								mørkt Dyb, under den uhyre Klippe, som det store Middelhav
								beskyllede. -Jeg hørte Lara aande tungt, det
								havde ogsaa noget forunderligt rædsomt; men kun et Øieblik, og vi
								vare i en mægtig stor Hvælving, hvor Alt skinnede som Ætheren.
								Vandet under os var, som en blaa, brændende Ild, der oplyste det
								Hele. Rundt om var tillukket, men under Vandet forlængede sig den
								lille Aabning, vi seilede igjennem, den naaede til Havets Dyb, fyrge
									 tyve Favne ned og udvidede sig
								der til samme Brede. Det stærke Sollys udenfor kunde da virke
								Lysning ind paa Bunden af Grotten, og strømmede nu som en Ild
								igjennem det blaa Vand, der syntes forvandlet til en brændende
								Spiritus. Alt gav Gjenskin deraf; Klippebuen, Baaden, Alt syntes
								gjennemstrommet af Æther, og at gaae over i samme. Draaberne, der
								ved Aareslaget stænkede i Veiret, skinnede rode, som friske
								Rosenblade. Det var en Feeverden, Aandens sælsomme Rige. Lam foldede sine Hænder, hendes Tanke mødte
								min. Her havde vi engang været, her havde Sørøveren gjemt sin Skat,
								da ingen vovede at nærme sig Stedet. Nu var hvert overnaturligt Syn
								opløst i Virkelighed, eller Virkeligheden gaaet over i
								Aandeverdenen, som altid her i Jordlivet, hvor Alt fra Blomstens Frø
								til vor udødelige Sjæl er et Under, og dog vil Mennesket ikke troe
								derpaa.Den lille Aabning til Hulen lyste, som en klar Stjerne, den
								fordunkledes, og nu steg, som fra Dybet, de Andres Baade. De kom ind
								til os. Alt var Andagt og Beskuelse. Protestanten, som Katholiken,
								følte her, at Underværker vare til.»Vandet stiger!« sagde en af Søfolkene. »Vi maa ud, ellers lukkes
								Aabningen, og da maa vi blive herinde, til Vandet falder igjen!«Vi forlode den sælsomme straalende Hule, det store aabne Hav laae
								udstrakt for os, og bag ved den mørke Aabning til Grotta azzurra.Efterskrift og noterEfterskriftTilblivelseH.C Andersens første Italiensbesøg 1833-34 står på flere måder som en
								milepæl.I første række på hans egen livsbane. Det tidligste store mærkeskel
								var da han 14 år gammel ankom til København. Han regnede tilmed
								datoen i september 1819 for sin anden fødselsdag. Siden dengang var
								der så gået fjorten år med uddannelse, digterforsøg i mange
								retninger, rejser og rejseberetninger. Endnu havde han tilgode den
								klassiske dannelsesfærd til Paris og Rom, og blandt en snes ansøgere
								fik han og den lidt ældre digter Henrik Hertz tildelt offentlige
								stipendier. Efter ophold via Tyskland i Frankrig og Schweiz kørte
								han gennem Simplonpasset september 1833, ned til guldorangernes
								land, som det hed i Goethes roman om Wilhelm Meister. I de følgende
								uger besøgte han Milano, Genua, Pisa, Livorno og Firenze, idet han
								som altid førte omhyggelig dagbog. Måneden derpå arriverede han i
								Rom og sluttede sig til billedhuggeren Thorvaldsen og den danske
								koloni. Kort efter ankom Hertz, og trods indbyrdes spændinger - han
								havde spottet Andersen i nogle rimbreve i den afdøde Jens Baggesens
								stil (Gjengangerbreve, 1830) - fulgtes de to
								gennem de romerske seværdigheder, og efter afslutningen af
								karnevallet i februar tog de sammen til Napoli. Herfra gjorde de
								udflugter til Vesuv, hvor de gik på den vulkanske lava, og til
								tempelruinerne i Pæstum samt den nyopdagede blå grotte på Capri.
								Tilbagerejsen foretog Andersen alene, med vigtigste ophold i
								Venezia, som blev en antiklimaks. I slutningen af april gik det mod
								nord, først til Miinchen og Wien med omkring en måneds ophold hvert
								sted, og så til København hvor han returnerede august 1834.Af turens godt 15 måneder var de mest betydningsfulde uden
								sammenligning de syv italienske. I breve hjem og i Mit Livs Eventyr har han gang på gang
								understreget, at Italiens kunst og natur og folkeliv blev ham en
								løftelse og indvielse, en modning og fordybet selverkendelse. Det er
								allerede sammenfattet i digtet »Farvel til Italien«, som han skrev
								på hjemrejsen over Alperne, og hvor slutstrofen begynder: Der blev mit Hjerte Barn, min Tanke Mand,Der lærte jeg Natur og Kunst at kjende.Du, Farvernes og Formens skjønne Land!Størst plads indtager billedkunsten i dagbøgerne. Han er en
								utrættelig gallerigænger og museumsgæst, der både beskriver og
								reflekterer (en mindelse fra kunstdiskussionerne med Hertz er gået
								over i romanen s. 121). Foruden malerierne optager skulpturerne ham,
								hvad der dengang var mindre sædvanligt, og det kunstværk der gør
								størst indtryk er den medicæiske Venus i Firenze (indlagt s. 104,
								199). Med hensyn til arkitekturen indgår den i samspil med den
								omgivende natur, som det ses af de tegnede erindringsskitser i
								dagbogen. Man kunne ikke købe prospektkort (derimod kobberstik der
								gengav kunstværker), og rejserne animerede på denne måde Andersen
								til at dyrke anskueligheden og visualiteten. Også folkelivet
								opfattede han især pittoresk, dog med blik for den sociale nød,
								tiggeriet og røveruvæsenet Men de samfundspolitiske aspekter lod han
								ligge, tillige fordi han manglede sprogkundskaber.Det var et bombardement af indtryk og oplevelser, blandet med
								turistlivets uundgåelige fortrædeligheder. Alt optegnes, også med
								henblik på litterær udnyttelse. Som forfatter og stipendiemodtager
								var han klar over offentlighedens forventninger, og allerede måneden
								efter ankomsten til Rom tog han fat på en skildring af rejsen. Dog
								var den kun nået et stykke ned i Tyskland, før han brød af for i
								stedet at gå igang med en »novelle«. Ordet anvendtes på den tid
								omtrent som engelsk novel og kunne altså
								betyde en roman. Og titlen var der straks. Samme dag (3. juledag)
								havde han været i Aracoeli-kirken og set det udskårne Jesusbarn af
								træ, som børnene holder tale for mellem jul og nytår. Her opstod
								sikkert ideen om den lille Antonio, der nyder at optræde og som
								bagefter improviserer om kirkefesten (s. 22-23). Digteren kan have
								mindedes sine egne præstationer som dreng, da han gjorde lykke ved
								at synge for tobakssvendene eller ved Odense å; herom havde han
								skrevet året før i sin Levnedsbog: »Det snurrigste var, jeg kunde
								ikke ret een Vise, men jeg improviserede baade Text og Melodie,
								begge vare meget kunstige og svære!« Da han som sekstenårig
								teaterelev fik en stambog foræret af Oehlenschlager, skrev Hans
								Christian forrest et tilegnelsesvers i Guldhornsstil - og tilføjede
								undskyldende: »Improvisator!/ er dette Digt,/ De  hellige Søstre Ni/ vel ikke ynder sligt.«
								Samme nedladenhed kunne han spore i Heibergs karakteristik af hans
								vaudeviller, som Jonas Collin sendte til ham i Rom, nemlig at
								forfatteren kun var en lyrisk improvisator (Dagbogen 16.12.1833).
								Men nu var han kommet til det land, der skattede improvisationen som
								en både folkelig og forædlet kunstart. Hver dag kunne han høre
								naturtalenter udøve den på torvene. Og i den franske forfatterinde
								de Staéls Italienroman Corinne ou l'Italie,
								som hørte til hans rejselekture, var heltinden improvisatrice og
								blev hyldet på Kapitol ligesom sit historiske forbillede Gorilla
								Olympica. Det var en lokalform for selve poesien.KunstnertematikI hævdelsen af sit kunstnerværd fik Andersen ved samme tid svære
								rystelser. Hans seneste værk, det dramatiske digt Agnete og Havmanden som han havde sendt hjem fra Schweiz,
								mødte hård kritik, værst fra hans jævnaldrende ven Edvard Collin,
								sønnen af hans faderlige beskytter. Andersen blev fortvivlet og
								sendte faderen et så bittert gensvar til Edvard, at Jonas Collin
								brændte det for ikke at fordærve forholdet mellem de to.
								Nedsablingen af Antonios David-digt (s. 230-32) er en refleks af
								denne penible episode. Den gav også anledning til selvransagelse. At
								sole sig i ros og ikke kunne tåle nederlag -ak så klart stod det
								ham, at han på første side af sin fortælling anbragte
								kunstnerforfængeligheden som et sennepskorn der kan vokse til et
								mægtigt træ, hvori ikke himlens fugle men hans egne lidenskaber
								bygger rede. Antonio søger at bekæmpe sin egocentricitet, og det er
								betegnende, at hans sidste optræden gælder en humanitær hjælpeaktion
								(s. 260).Hele denne problematik gør Improvisatoren til
								vor første kunstnerroman, - også i denne henseende er Italiensfærden
								skelsættende. Tidligere forfattere havde beskrevet landet og dets
								kunst (Holberg, Baggesen, Staffeldt), og nogle behandlet problemet
								om kunstnerens samfundsstilling i dramatisk form (Oehlenschlågers
									Correggio, Ingemanns Tassos Befrielse). Nu var romangenren ved at nå til
								anseelse. I Goethes Wilhelm Meister blev
								skismaet mellem kunstnerkald og borgerlighed løst ved at helten
								opgiver sin »sceniske mission« for en praktisk lægevirksomhed. Hos
								de tyske romantikere forkyndtes omvendt  kunstens førsteret over snævre
								samfundshensyn. Andersens Antonio vinder i kraft af sit talent
								social position, men hans medbejler fra barndommen Annunziata bliver
								slået ud af sygdom. Dette modbillede til succes-karrieren går
								tilbage til gensynet i Odense med en forhen feteret skuespillerinde,
								nu fattiglem i samme stiftelse hvor Andersens mor endte. Meddelelsen
								om moderens død, som han fik fra Jonas Collin samtidig med Heibergs
								kritik, kan have aktualiseret billedet af den afdankede sangerinde,
								kunstens offer.Komposition Kunstnerskildringen indgår i det videre begreb: udviklings- eller
								dannelsesromanen. Her kom Andersens italienske modning ligeledes til
								at betyde et skel, omend senere danske romaner har gravet dybere.
								Stipendierejsen var en kulturel valfart til museer og oldtidsminder,
								men også med indre forløb som kunne bearbejdes digterisk. Her viste
								sig Andersens evne til at tolke sine rejseoplevelser symbolsk.
								Således bliver bøndernes skik at bestige deres vogn ved at lade sig
								løfte af hjulets eger et billede på Fortunas hjul (Dagb. I,
								9.1.1834, s. 31). De vekslende landskaber omtydes til sjælelige
								faser. Snarere end Staéls Corinne, som han anså for en »daarlig
								Sammenæltning af en Guide og en Kærlighedshistorie«, har der været
								andre mønstre for lokalmiljøernes medfunktion i handlingen: Walter
								Scotts antikvariske romaner (forbilledet for den påbegyndte
								historiske fortælling om Kristian Ils dværg) og Victor Hugos gobelin
								om Notre Dame kirken i Paris. Mysteriøse sammentræf på autentiske
								pladser, personer af notable familier der forsvinder og dukker op,
								fatale misforståelser - og ikke mindst elskovsforviklinger. Det var
								den engelsk-franske »romantismes« episke ingredienser.De skulle krydre beretningen om den sangbegavede italienerdreng. Den
								har naturligt nok formet sig til en blanding af forklædt
								selvbiografi og ønskedrøm. Af andersenske karaktertræk er nævnt
								forfængeligheden og optrædelysten; vi kan tilføje hans erotiske
								skyhed og angst for fristelser - heraf vel opkaldelsen efter den
								hellige Antonius, der desuden klang henad forfatterens efternavn.
								Som kvittering for rundrejsen indsatte han en række af de vigtigste
								stationer i kompositionen. På den sidste lod han endda sin fortæller
								træffe to  danskere, der efter
								beskrivelsen er Andersen selv og Hertz (s. 294) -og datoen stemmer
								nøjagtig med den dag de var på Capri.Det kunne have ligget nær at lade Antonio fødes i en provinsby å la
								Odense og siden drage til hovedstaden. Men Andersen såvel som hans
								læsere lagde vægt på lokalkolorit og miljørealisme, og fødestedet er
								placeret i den romerske gade, hvis omgivelser han kendte gennem
								måneder. Her logerede danske kunstnere, og en sådan (maleren
								Federigo dvs. Frederik) er blevet indlagt som drengens vejleder på
								kunstens bane. Men forholdet er gensidigt, som det fremgår af
								episoden med Ariadnetråden i Katakomberne (s. 19). Andersen havde
								faet den fortalt således at den vildfarne, idet han styrtede
								fortvivlet om, selv kom til at gribe tråden. Det er ændret til at
								drengen finder den, altså barnet hjælper manden, som antydet i
								afskedsdigtet til Italien og gentaget ved Antonios scenedebut (s.
								179). Bagklogt kan vi sige: og som dengang Andersen fandt frem til
								sin særlige eventyrform.Det barnlige er værdifuldt, men også truet. Efter at have mistet sin
								moder må lille Antonio flygte for tiggeronklen, der vil misbruge
								ham, og genfindes kun ved et held af munkene. Det følgende usunde
								ophold på Campagnen tager ende, da han ved et nyt lykketræf redder
								en fornem romer fra en vild bøffel (digteren havde selv udenfor Rom
								været ude for en livsfarlig situation med bøfler). Det er den samme
								patricier hvis vogn hans moder blev kørt over af, så han blev
								forældreløs. Nu optages han til gengæld i den fine familie, men
								skoleuddannelsen, så nødvendig den er, hæmmer naturbegavelsen,
								ligesom opdragelsen giver ham sociale komplekser. Det er Andersens
								bitre erfaringer fra omgangen med bl.a. Collinerne - hvem han ikke
								desmindre tilegnede sin bog - og fra skolegangen under rektor
								Meisling der forbød ham at digte. Rom er indlæringens sted Hans
								naivitet bliver også taget i skole og bespottet af kontrastfiguren
								Bernardo. Og gensynet med medbejlersken fra barndommen medfører
								fatale forviklinger. Da han må rømme og kommer i røverkløer, kan han
								frikøbe sig med sin sang fordi røverkonen så ham som dreng og
								genkender lykkestjernen i hans øje. Sangens tema har en
								betydningsfuld udvidelse i forhold til erindringsoplevelsen (lige
								efter Fortunahjulet s. 31): foruden ørnen der trækkes ned af fisken,
								dvs. bukker under for materialiteten, ser vi en anden ørn der flyver
								mod solen. I dette dobbelttegn, der svarer til det dobbelte udsyn
								fra barneværelset (s. 16), slutter romanens 1. del.Den 2. del betegner en geografisk udvidelse, først mod syd, senere
								mod nord. I Napoli møder Antonio - som Andersen selv - sydens
								fristelser, den hede lidenskab, vulkanens eruption. Digteren hærdede
								sig overfor de pågående ruffere ved at tænke på sit sværmeri
								derhjemme, Louise Collin; hans helt bliver reddet fra forførersken
								ved at få Madonnas billede i hovedet (vi slipper ikke for håndfaste
								syrnboler). Antonio kommer kort efter til at spille samme rolle som
								dydens vogter, da en af rejsefællerne lægger an på en ung
								Amalfikone. Men vejen til den åndeliggjorte kærlighed, hvor drøm og
								sansning smelter sammen, går over Pæstum med den blinde tiggerpige
								til Capris blå grotte, hvor han som skibbruden genkender hende i en
								vision, der viser sig at være virkelighed.Inden han er moden til denne indsigt, går der imidlertid seks
								kritiske læreår: tilbage i Rom, hvor hans digterforsøg får samme
								medfart som Agnete, og derpå i det kolde
								Norditalien, hvorhen han sendes for sin videre dannelses skyld - og
								for at glemme sine kærlighedssorger. Her har hovedstedet Firenze
								ikke kunnet indpasses i kompositionen (derfor Annunziatas beretning
								s. 104); derimod bliver Venezia som oftere i tidens rejselitteratur
								et afbillede på nedgang og afmagt (under det østrigske herredømme,
								sml. s. 254). De sorte gondoler og Sukkenes Bro spejler hans egen
								stemning, og det makabre møde forinden med den henrettede røverkones
								hoved peger mod ørnevarslets undergangs-aspekt. Dog oprettes
								balancen ved to uventede gensyn: dels med den miserable Annunziata,
								dels med Pæstumpigen Lara alias Maria, som i mellemtiden er blevet
								rig og helbredt for sin blindhed Det hører med til regnskabet at
								Antonio har andel heri; ved sin improvisation om naturens skønhed
								forstærkede han hendes længsel efter at kunne se, og ved hændelsen i
								grotten antog hun ham for en livets engel, der formidlede hende
								lægeurter og den skjulte skat (konkaen s. 216, 292). Det svarer til
								at hans digterevner nu erkendes: han kan åbne andres øjne for livets
								rigdom, og han formår endda som nævnt at skaffe midler til fattige i
								nød (ved improvisationen om fiskerenkerne på Lido, den sidste hvorom
								vi hører). Derigennem vinder han hendes hjerte. Maria og Antonio er
								to underklasseborn, der når til vejrs i samfundet - i kunstens tegn
								og med hjertets dannelse.Livsopfattelse Men deres afgørende forbundethed er hvad man kan kalde
								Caprierkendelsen: visheden om at livet er et under, det indre syn
								som betinger den ydre skønhed Lara beskrives - trods sine 11 år! -
								som den medicæiske Venus, hvis øjne uden sekraft kan skue ind i
								sjælen (s. 104, 199; Dagbogen 10.10.1833). Og Antonios fortrin er
								ikke den tillærte dannelse men naturgaven, umiddelbarheden der er
								drivkraften i improviseringen. Hans betragtning, der indleder
								læretiden, om medfødt begavelse kontra indvirkende opdragelse er
								direkte overført fra et indskud i dagbogen (22.9.1833, sml. s. 59).
								Blot er nogle navne ændret, således den forhadte kritiker Molbech
								til Habbas Dahdah. Det pseudoarabiske navn kan minde om pseudolatin
								Habeas dada = »du skal have smæk« og peger da tillige mod rektor
								Meisling - hvis undervisning og oversættelser af antik litteratur
								hans elev forøvrigt må have haft nytte af til sit arbejde. -
								Forlængelsen af læreperioden efter rejsen til Syditalien står ikke
								for Antonio selv som nogen udelt vinding. Havde'han ikke sagt ja til
								at deltage i turen til Pæstum og Capri, var misforståelsen mellem
								ham og Annunziata blevet opklaret (det formodede brev fra Santa s.
								221, 277). Han kommenterer det således (s. 193): Et Nei havde maaskee, som Tiden viser,
								forandret min hele Skjæbne! denne korte Reises fire Dage røvede mig,
								tør jeg sige, sex Ungdomsaar! Og Mennesket er frit? Ja vi kunne frit
								gribe i Traadene, der ligge for os, men hvor de ere knyttede fast,
								see vi ikke.Det er en variant af romantikkens skæbnemetaforer. Men en romanhelts
								skæbne ligger i forfatterens hænder, og her bliver livstrådene lagt
								til rette. Også i det slyngede kærlighedsmønster. Erotikeren
								Bernardo er Antonios modpol og flettes ind i hans forhold til ikke
								blot den »jødiske« Annunziata, men Maria: kun fordi vennen ved deres
								sidste møde i Milano indbyder ham til at drage mod nord, beslutter
								Antonio at vende tilbage til Venezia og føler det som Guds førelse
								(s. 287-88). Det tyder på at den af kvindetrådene, der er stærkest
								samspunden med hans, tilhører Maria.Yderlighederne er her den sanselige Santa og den usanselige,
								nonneviede Flaminia, hans søsterlige opdragerske. En forening af det
								legemlige og det åndelige betegner Annunziata, hvis navn lyder af
								bebudelse og budskab; dog er hun som hans kunstfælle udsat for
								forfængeligheden og publikums luner. På sit dødsleje velsigner hun
								Maria som hans rette brud (s. 293, antydet på s. 279), og i
								taknemlighed opkalder det unge par deres førstefødte efter hende.
								Antonio har hjulpet med til Laras lykke, så at hun under sit nye
								navn blev omsværmet som en prinsesse. Den fordums fattige romerdreng
								er en Aladdin. Deres grottemøde stråler i uvirkelighedens skær, men
								er naturens eget underværk.Det kaldes i slutscenen deres livs forunderligste eventyr, ligesom
								indledningskapitlet talte om hans livseventyr (s. 16, 294). Meget
								peger mod denne genre, som Andersen tidligere havde nærmet sig på
								»moderne« ironisk måde (i Dødningen, en
								forstudie til Reisekammeraten), og som han
								under korrekturlæsning på romanen tog op igen. Den improvisation om
								Fata Morgana (s. 180), hvormed Antonio sejrer kunstnerisk, er et
								andersensk eventyr i kim. Det foregriber hovedhandlingen ved at
								skildre hvorledes en skypumpe ved Capri opløser fantasiens ø; senere
								i selve handlingen bevirker den netop adgangen dertil. Eventyret og
								romanen mødes her på det mytiske plan, i en art drømmerealisme. Det mytiske er en dybere virkelighed Den er udenfor tiden og må
								gradvis bevidstgøres. Det kan markeres på steder hvor der går skred
								i hovedpersonens erkendelse. Da han kommer i krise ved konflikten
								med Bernardo, vises hans indre ufrihed ved at han overmandes af
								rovere og bindes for øjnene, og om vejen til deres hule hedder det
								(s. 131): Min Sjæl havde været for beskjæftiget med sig selv,
								til at mærke, hvad Retning man havde taget med mig ind i Bjergene,
								dog meget dybt kunde det ikke være. Først flere Aar efter, er Stedet
								blevet mig bekjendt, mangen Fremmed har gjæstet det, og mangen Maler
								gjengivet det i Former og Farver. Vi vare ved det gamle Tuskulum.Her er det han improviserer om ørnekraften mellem klipperne og derved
								frigør sig, ligesom skjalden Egil Skallagrimsson med kvadet  Hovedløsen. Også Caprigrotten
								bruges til at anskueliggøre det endnu ubevidste, da den endnu er
								uopdaget. Det samme gælder de af havet opdukkede frisiske øer i den
								senere roman De to Baronesser. I rejsebogen
									I Sverrig fra treårskrigens tid bliver
								alle lokaliteter stemt ind i den store grundmodsætning mellem liv og
								død Det var Andersens ambition at »mytisere« topografien. Et
								lignende tidløst præg kunne den få ved anvendelse af elementernes
								farver: den røde jordild ved Vesuv, den blå luft og sø og hele
								spektrets spil i Grotta azzurra.Mennesket og elementerne - det er nok mere dansk-tysk naturromantik
								end italiensk katolicisme. På fortællingens sidste side skal
								protestanten og katolikken mødes i fælles oplevelse af livets under,
								en universalreligion. At fortolke den er poesiens opgave: sådan må
								vi forstå Antonios sluttelige opfattelse af sit digterkald Derved
								når han ud over det selvcentrerede, narcissismen, sennepsplanten fra
								optakten til hans jegberetning.Der er altså ingen grund til at antage, som nogle har villet, at
								Antonio efter sit rige giftermål opgiver digtningen. Tværtimod
								overgår han fra den blot mundtlige til den skrevne; han har i Milano
								påbegyndt en tragedie om Leonardo, der virkede der (forøvrigt en af
								Andersens tidlige planer), og han affatter, som vi kan se, sin
								levnedshistorie i så livlig og veloplagt stil, at bogen også i denne
								henseende, dvs. i prosaens historie, udgør en milepæl. Hans
								forfatter ville vel mindst af alle fragå at en selvbiografi hører
								med til et forfatterskab.ModtagelseFå måneder efter hjemkonsten 1834 var værket fuldført og udkom april
								1835. Det var Andersens hidtil største præstation, og den blev
								modtaget med anerkendelse. Først hos hans venner og beskyttere,
								Collinerne såvel som familien Wulff, hvilken sidste nok især skimtes
								bag de fornemt-protegerende Borgheser. Endvidere digterkollegerne
								Ingemann og Hauch samt filosoffen Sibbern, der alle havde givet sig
								i kast med den forhen underkendte romangenre. Ungdomskammeraten Carl
								Bagger, som måneden forinden havde udsendt sin eneste roman Min Broders Levned, skrev en begejstret
								anmeldelse få dage efter udgivelsen (i Søndagsblad 19,4.1835). Han
								anførte indledningsvis, at nogle i de københavnske cirkler syntes,
								at Andersen ikke skrev  så godt som
								før og sikkert var udtømt »Men at han ikke er udtømt, og at han nu
								tvertimod har svunget sig til en før ukjendt Høide, har han ved sin
								'Improvisator* nylig paa glimrende Maade lagt for Dagen.«Lige så rosende var den anonyme omtale i avisen Dagen (3.6), der
								fremhæver det vanskelige ved at lave interessante rejsebøger fra
								lande, der er så ofte og udførligt beskrevne. »Hr. H.C Andersen, som
								ønskede at meddele sine Landsmænd de Erindringer, han havde modtaget
								fra Italien, har overveiet, hvor vanskeligt det vilde være at
								fremstille dem levende og tillokkende i Form af en Reisebeskrivelse
								og derfor indklædt dem i en Roman, som er saa heldigt anlagt og
								udført, at Skildringen af Landet virkelig synes blot at være til for
								de handlende Personers Skyld ... Begivenhederne i Improvisatoren ere meget naturligt motiverede og udførte,
								Charactererne godt opfundne og vel vedligeholdte, og
								Naturskildringerne udførte med en glødende og yppig Phantasie. Dette
								Værk, hvis Stiil tillige er meget smuk, er sikkert det af den unge
								talentfulde Digters Arbeider, hvori han paa den smagfuldeste Maade
								har udviklet sin rige Indbildningskraft, og det har et grundet Krav
								paa Publicums særdeles Opmærksomhed.«En udførlig behandling fik romanen gennem to numre af Dansk Literatur
								Tidende (17-18, 1835) ved redaktionssekretæren J.F. Giødwad Den
								sættes over Staéls Corinne, skønt de begge har den samme fejl, at
								hovedfiguren ikke er ægte italiensk. Antonio udtrykker sig som en
								germaner eller nordbo, mens en italieners dannelse er grundet på
								læsning af klassikerne, og han er blufærdig og kysk, men »en stærk
								digterisk Phantasie er i Almindelighed forbunden med en stor
								Sandselighed, og langt mere i sydlige Lande end andensteds.«
								Anmelderen finder dog forfatteren talentfuld, ja endog genial; han
								»har leveret et Værk, som ikke mange Danske vilde giøre ham efter.«
								Særlig fremhæves hans følelse for naturskønhed og sjældne »Evne til
								at male med Sandhed og Begeistring«. Derimod påtales en række
								sprogfejl, såvel »tvungne og udanske Constructioner« som forkert
								stavede italienske ord.De litterære anmeldelser var i datiden sparsommere og blev undertiden
								slået sammen med en omtale af forfatterens følgende værk. Da J.N.
								Høst året efter påbegyndte sit tidsskrift Dannora, indeholdt det en
								dobbeltanmeldelse af Improvisatoren og det
								første eventyrhæfte.  Romanen kaldes
								»dette herlige Digterværk«, hvor alt er »opfattet med samme
								Henrykkelsens Fylde, gjengivet med samme levende Kolorit, med samme
								skabende Phantasi, som selve Begivenhederne.« Foredraget er »let,
								flydende og behageligt; ikke sjeldent allegorisk, malerisk, stundom
								endog begeistret, flammende.« Her er dog også indvendinger mod
								sproget, hvortil kommer nogle kuriøse moraliseringer, således over
								at drengens tidligste improvisation, hvor for første gang skal
								tændes »den Guddomsgnist, der ulmer i Digterens Sjæl« - gælder
								spækhøkerbutikken. Den påfølgende anmeldelse af Eventyr, fortalte for Børn er også forarget over at
								prinsessen i Fyrtøiet rider om natten til soldaten, eller at Store
								Claus slår sin bedstemor ihjel og selv bliver slået ihjel af Lille
								Claus. Og den slutter med at ønske, »at den talentrige Digter, der
								har et høiere Kald, ikke fremdeles vil spilde sin Tid paa at skrive
								Eventyr for Børn.«Den sidste og længste recension kom først året efter igen (1837) i
								forbindelse med en anmeldelse af Andersens næste roman O.T. Det var
								en unavngiven artikel i det fornemme Maanedsskrift for Litteratur;
								Andersen havde Meisling mistænkt, men den skyldtes en anden
								skolemand F.C. Olsen (siden kendt som udgiver og biograf af Poul
								Møller). Den er meget uskånsom og skolemestererende. Til indledning
								bestemmes Andersen som en af de mange Walter Scott-efterlignere, der
								gør mere ud af sceneriet end af psykologien og lader menneskene
								tjene som staffage for landskaber. I stedet for at sørge for nær
								forbindelse mellem Italiens natur og titelfigurens personlige liv
								fortæller forfatteren alt, hvad han selv har set, og »udtømmer sine
								Reisedagbøgers Forraad uden Valg«. Men han magter ikke at skildre
								talentets uddannelse - »det er ingen Sjælehistorie« - idet det ikke
								er nok for en digter at se, føle, erindre og gengive; det gælder
								også at tænke og lære. I det intrikate forhold mellem protektorerne
								og protegeen, hvor Dansk Literatur Tidende holdt med Antonio og hans
								forfatter, finder Maanedsskriftet at han bliver »i sit Hjerte
								utaknemlig imod sine Velgjørere, hvis Overvægt i Forstand og
								Levekunst mere og mere ærgrer ham.« Og han synes ej heller at have
								flet særlig udbytte af sine studieår: »Skulde han overhovedet ikke
								efter saamegen Øvelse have følt visse sjælelige Kræfter hos sig at
								være tiltagne ? Men for al dette lader Forfatteren ham være blind,
								og mærker ikke, at han derved kommer til at tillægge ham en
								overordentlig intellectuel Sløvhed.« Anmelderen har adskillige
								yderligere kritikpunkter - om  det
								uitalienske hos hovedpersonen, om det hemmelighedsfulde, det altfor
								sædelige m.m. - men ender dog som et lille skulderklap med, at
								romanen vil gøre »et behageligt Indtryk paa Læsere, der ikke
								medbringe Kunstfordringer.«Andersen blev forståeligt nok bitter over denne salve, og endnu tyve
								år efter, da han forfattede sin store selvbiografi, blev den
								hjemlige pressebehandling af hans første roman malet i sortere
								farver end sandt var, som kontrast til dens succes i udlandet
								Fremstillingen forekom så misvisende, at Edvard Collin i sin bog om
								Andersen og det Collinske hus (1882) udførligt imødegik den.
								Digteren siger dog -med henblik på vennernes dom i sammenligning med
									Agnete - at Improvisatoren »reiste mit faldne Huus«. Og udenfor
								Danmark lagde den grunden for en ny bygning, nemlig hans europæiske
								og efterhånden globale berømmelse. Der fulgte hurtigt oversættelser
								til tysk i flere versioner, endvidere til svensk, engelsk (også
								publiceret i Nordamerika), russisk, tjekkisk, hollandsk og fransk i
								løbet af en god halv snes år. I Mit Livs
								Eventyr citeres udenlandske lovord Den nåede at gøre den blå
								grotte bekendt, inden opdageren Kopisch flere år senere udgav sit
								skrift derom. Det vidner om dens ry, at Bjørnson under sit samvær
								med Andersen i Rom 1861 kunne skræmme ham med at modellen for onkel
								Peppo ville hævne sig på ham; tiggeren på Den spanske trappe var
								nemlig skildret så usympatisk at turisterne gav ham færre p enge!Ingen dansk roman - måske med undtagelse af Holbergs Niels Klim - havde opnået tilsvarende
								udbredelse. Den fik endda eftervirkning indenfor balletten, gennem
								Bournonvilles Blomsterfesten i Genzano og
								Napoli. Dens levende situationer taler til øjet og har kaldt på
								illustratorer, i Danmark senest Ebbe Sadolin (1975). Med sin
								sydlandske farverigdom og impulsive fortællemåde har værket holdt
								sig frisk gennem halvandet hundrede år.Tekstforhold. TekstrettelserTil Improvisatoren findes ifl. Lauritz
								Nielsen: Katalog over danske og norske Digteres
									Originalmanuskripter i Det kongelige Bibliotek (1941) s.
								23ff flg. manuskriptmateriale: Dele af kladde og stærkt rettet
								renskrift (tryk-ms.), 80 + 192 tildels løse blade (Collinske Samling
								23,4°) og »Begyndelsen til »Improvisatoren«, nedskrevet i Rom Januar
								eller Februar 1834« (20 bl, sst 29,4° nr. 3). Dette materiale er
								ikke inddraget i tekstkonstitueringen, som derimod har haft til
								formål at udøve et skøn over hvilke forskelle mellem 1. og senere
								tryk der burde indføres som tekstrettelser.Improvisatoren udkom nemlig i H.C. Andersens
								levetid fire gange på dansk: 1. udgave 9.4.1835, Andet Oplag
								28.6.1837, som bind 1-2 af Samlede Skrifter
								7.11.1853 og med betegnelsen Tredie Oplag 19.9.1866. Væsentligst
								blandt adskillige senere udgaver er Knud Bøghs fra 1943 (Romaner og Rejseskildringer I, udgivet af
								DSL under redaktion af H. Topsøe-Jensen). Den bygger på de som 3.
								udgave betegnede bind fra 1853 med et lille antal tekstrettelser i
								forhold til disse (s. 338) og bringer stiltiende rettelser fra
								udgaven 1866. Endvidere bringes indledning s. VII-XXIII og Noter s.
								321-337, hvortil foreliggende udgave gerne erkender sin gæld.Som i andre værker af Andersen er der ikke foretaget egentlige
								bearbejdelser mellem oplagene, men et stort antal successive
								smårettelser, og hver udgave ses at være sat efter den nærmest
								foregående. En betragtning af 1. udg. viser unægtelig behovet for en
								ordnende hånd: Bogen er ret sjusket udført, forfatterens usikkerhed
								overfor fremmede navne og citater og hans travlhed med bogens
								færdiggørelse har nødvendiggjort en del rettelser, hvoraf kun 8
								finder sted allerede i 1. udg.s egen rettelsesliste (A) i listen
								nedenfor; en af dem har gal henvisning og er ikke eftersøgt.Imidlertid er spørgsmålet om rettelser altid problematisk i tilfældet
								Andersen, fordi venner og forlagsmedarbejdere ydede en på mange
								måder nødvendig bistand, hvortil kommer, fra gang til gang, visse i
								og for sig betydningsløse reguleringer af selve ortografien,
								ejendommeligt nok både i moderniserende og konservativ retning. En
								nærmere udredning heraf hører ikke hjemme her, men kan findes i Erik
								Dals tekstkritiske afhandling i bind VI af DSLs udgave af
								eventyrene, især side 69-71 (1990).Tilbageholdenhed i rettelse af en tekst, der principielt bygger på 1.
								udg. 1835, er derfor tilrådelig, og i mangfoldige tilfælde føler
								man, at de senere udgaver regulerer Andersen'ske ejendommeligheder i
								den sproglige detaille, retter gammeldags former, som er kendt fra
								samtidige og ældre skribenter, osv. (fx 224,8fn min Kram, i senere tryk mit Kram).
								Specielt en bestemt type ændringer er simpelthen hvad typograferne
								kalder »begravelse«: uforsætlig overspringelse af et ord eller af en
								ordrække, især hvis denne slutter med et ord, som findes to gange
								med kort mellemrum. Eksempelvis overspringes de kursiverede ord i
								flg. citater fra 1. udg.: 83,3 en tredie Characteer, der hører med til Livet, og det en
								Characteer, som ei var at forkaste; 85,7 at en Begivenhed, der
								engang havde beskjæftiget mig saa levende, men
									som siden var glemt, nu atter traadte frem levende og
								stærk; 99,15 den Glæde, hun sang, den Glæde,
								der laae i hendes Øie.I åben erkendelse af, at behovet for tekstrettelser i mange tilfælde
								beror på et personligt skøn, gengiver nærværende udgave for første
								gang originaludgaven med de nedenanførte rettelser foruden
								stiltiende rettelser af åbenlyse småfejl. Tegnsætningen udgør et
								næppe altid konsekvent kompromis mellem 1. udg. og de senere, som er
								normerende, men ofte uden gehør for digterens diktion.I listen betegner fx have < havde, at
								vor teksts have er en rettelse af
								originalens havde; de fleste rettelser
								stammer fra de samtidige udgaver. Det ligger udenfor
								klassikerseriens formål at registrere senere rettelser af den
								gengivne originaludgaves ordlyd; undtagelserne er markeret med >
								efter 1. udg.s her benyttede form.En gang for alle bemærkes, at Andersen brugte næsten samme tegn for D
								og d; det er tilsigtet at regulere til De, Dem,
									Deres, mens du, dig, din vakler.15,5 o.fl.st.Fogliette < Foliette15,17 fn.Bajoccho < Bajok (A), her rettet også 14,7
									fn .16,4 fn.faldt < ikke faldt21 note.de to sidste ord er ikke adskilt i 1. udg., men i
								(A)22,12 og 5 fn.Araceli < araceli28,10Pifferaro < Pif-Ferari (fejlagtigt urettet
									i note til s 22 og 28 ).30,2Frascati < Fraskati33,5 fn. o.fl.st.Velletri > Veletri, men 222,8 fn retter A
								modsat.33 notenNymphæa < Nyphæa38,15Caveliere > Cavalier38,21har > har ikke40,1Slyngplanter < Slyngplanterne40notenWhile... Coliseum... stand < Wheil... coliseum... stands43,1 fn.frembød < frembrød43,3Tiberstaden < Tiberstaten60,14* står i 1. udg. efter lin, 1960note l1265 < 126161,14Scudo < Scudi62verset, se note71,3det < de71,11Scirocco < Sirocco (A), ligeledes 132,8
								fn..74,2faMorraspil < Moraspil96,16furioso < furiose104,4faden < det107,4fatrak < trak sig107,15faraabte < raabde, gængs i tidlige
									Andersen-hss.108, l O faFelicissima < Filisissima121,9Schidonis... Sciarra < Scidonis... Sciara144,18hesperiske < hespiriske145,6fadi < de152,17faSulla < Syll155,7Polichinel < Pollichinel158,3fa79 < 96159,3Thespis < Thesbis159,5favaadt < hedt16,7-8i. 1.udg. ej liniebrud162,6faAarsag til < Aarsag168,9Recinas < Rezinas (A)170,8faDøds-Englens < Døds-Englenes171,18faFøreren gik < Føreren172,8Ende, < Endet172,17Vei < Veie172,19gjorde < gjordte, gængs i tidlige
									Andersen-hss.174,2Reflexer < Reflex175,1o.fl.stSan < Sanct, Sant, også ved andre
								navne (A)180notenRömerinnen < Römerinn186,5synke ned < synke188,14 fn. o.fl.stCastellamare < Castelamare201,8Angelo < Angela, ligeså 292ff.212,16 faI galli < Il galli213,2Anacapri < Anna Capri213 notenrettede i udg. 1863 Kubitz til Kopisch og tilføjede: Kopisch er født i Breslau og Forfatter til en smuk
								Novelle: »die Kahlköpfe auf Capri«. 1837 udkom hans »Gedichte«.219,10 have < havde219,4 fn.Azzurra < Azurra220,1VIII < VII, men i indholdsfort. VIII.
									Ligeledes 224,1 IX < VIII.224,2Opdragelsen alle udg., men i de ældste
									indholdsfort. Min Opdragelse225,4 fn.Daarernes < Daarens227,6 fn. o.fl.stQuadri fontane < Quattro fontanæ254,3Søsterdatter < Broderdatter, men i (A) og
									Indhold Søsterdatter255,1 fn.saa < selv280,7 fn.min < sin284,9 fn.Donizettis < Donnizettis287,4Chamonydalen < Chaumonydalen294 noterettes i udg. 1863 til Han levede endnu
								1846.LitteraturDagbogsmaterialet:H.C. Andersens Dagbøger I (1825-1834), udg. af Helga Vang Lauridsen.
							1971.H.C. Andersen: Romerske Dagbøger ved Paul V. Rubow og H. Topsøe-Jensen.
							1947.H.C. Andersen: Reise fra Kjøbenhavn til Rhinen. Udg. ved H.
							Topsøe-Jensen, 1955.H.C. Andersens Rom. Dagbogsnotater og tegninger. Noter ved Helge
							Topsøe-Jensen, indledning ved Kjeld Heltoft. 1979.Tilblivelsen:Knud Bøgh: Indledning til HG Andersen, Romaner og Rejseskildringer I.
							1943.Paul V. Rubow: Vendepunktet i H.C Andersens Digterliv (i Tendenser 1944.
							optr. fra Rom og Danmark gennem Tiderne, II. 1937).Helge Topsøe-Jensen i Anderseniana 2. Række bd VI, 1969 s. 302-05.Kunstnertematikken:Elisabeth Hude i Anderseniana 2. Række bd VI, 19699 s. 93-150.Mogens Brøndsted smst. s. 205-233.Hans Lund: Texten som tavla. Studier i litterär bildtransformation 1982
							s. 92-98.Klaus P. Mortensen i Kritik 30,1974 s. 5-25.Livsopfattelsen:Niels Kofoed: Studier i H.C. Andersens fortællekunst 1967 s. 215-34
							(hertil H. Topsøe-Jensen anf.st.).Jørgen Gleerup i Dansk kulturhistorie og bevidsthedsdannelse II 1976 s.
							11-35.Claes Kastholm Hansen: Den kontrollerede virkelighed.
							Virkelighedsproblemet i den litterære kritik og den nye danske roman i
							perioden 1830-1840,1976 s. 71-78.Gérard Lehmann: Improvisatoren og H.C. Andersens første Italiensrejse
							1976 (hertil J. de Mylius i Anderseniana 3. Række bd III, 1978-79).Grethe Heyerdahl: Idéhistoriske smuler, Oslo 1979, s. 95-108.Johan de Mylius: Myte og roman. H.C Andersens romaner mellem romantik og
							realisme 1981 s. 64-102.Specielt om kærligheds- og kvindeopfattelsen:Sven Møller Kristensen: Den dobbelte Eros. Studier i den danske romantik
							1966 s. 146-70. (Hertil Lise Sørensen: Mands- og moderhjerte 1969 s.
							54-62.)Tine Andersen og Lise Busk-Jensen: Mathilde Fibiger - Clara Raphael.
							Kvindekamp og kvindebevidsthed i Danmark 1830-1870,1979 s. 189-201.Karin Lisbeth Sanders: Fra krop til form. Kvindelig imagination og den
							imaginerede kvindelighed i romantikken (Kbh. univ. inst. for nord.
							filologi) 1981 s. 49-71.Modtagelsen:Edvard Collin: H.C Andersen og det Collinske Hus, 2. udg. 1929, s.
							131-40.Knud Bøgh anf. st. s. XIX-XXIII.Cai M. Woel: H.C. Andersens liv og digtning 1949 I s. 447-460.Noter11Triton: havgud med menneskekrop og fiskehale.
							Her om fontænefigur af billedhuggeren Bernini (1598-1680). - Via felice: identisk med Via Sistina, hvor HCA
							havde sit første logi som genbo til Thorvaldsen. (Dagbogen 30.10.1833.)
							- Sennepskorn: sml. Matthæus 13,31- - Capuciner: hættemunk. En af denne munkeordens
							kirker, Santa Maria della Concezione, ligger på hjørnet af Piazza
							Barberina.12vor Leeg: en iagttagelse fra en anden kirke,
							Dagb. 1.12.1833. - Basilisk: fabeldyr med
							dræbende blik - Andrea del Sarto: florentinsk
							maler (1486-1531), samtidig med Raphael
							(1483-1520).14monte pincio: højdedrag op imod Villa Borghese.
							- Bajoccho: ital. baiocco, kobbermønt, sml. HCAs
							note s. 61 og rettelseslisten.15Fogliette: halvliterflaske. - Guldæbler: tomater (ital. pomodoro).16Qvirinalet: palads s.f. Piazza Barberini, den
							datidige pavelige residens (nu bolig for Italiens præsident).17curia hostilia: i oldtiden den bygning, hvor
							Roms senat mødtes. Sml. Dagb. 14.12.1833. - Badene: Caracallas termer. - Egerias
							Grotte: kilde nærved Via Appia antica, viet til den gammelitaliske
							nymfe Egeria. - Rudera: rester, ruiner.18Katakomber: underjordiske gange med
							begravelsessteder. - St. Sebastian: efter en her
							begravet soldatermartyr på Domitians tid. - Puzzolan: porøs vulkansk stenart. -Januarii: martyr fra Diokletians tid, Napolis skytshelgen. - Ichthys (gr.) af forbogstaverne til Iesus
							Christus theou (h)yios soter. 21Allehelgenes Fest: 1. november. - miserere: »Forbarm dig«, bøn i den katolske
							messe efter begyndelsesordet af Davids 51. salme. - Det berømte Malene: af Reni, se note til s. 100.22Pifferaro: fløjtespillere, sækkepibeblæsere. -
								Araceli: kirken Santa Maria in Aracoeli på
							Kapitol med den hellige bambino, Jesusbarnet udskåret i 16. årh. af
							cedertræ fra Gethsemane.23Psychevingen: psyche var det oldgræske billede
							af sjælen som en sommerfugl - Santa Maria della
								Rotonda: det romerske kuppeltempel Pantheon, ombygget til
							kirke.24corso: Roms hovedstrøg (eg. »løb«, se note til
							s. 37). - di Trevi: plads med berømt
							barok-fontæne. - Cascade: vandfald.25divina comedia di Dante: Dantes store digt Den
							guddommelige komedie (udarbejdet 1307-21). Først oversat til dansk
							1851-62. 27Osterie: herberg. - Veturin: lejekusk, smL HCAs note s. 146. 28Pifferaro: se note til s. 22.- Presdutto: skinke. - Fogliette: se note til s. 15. 29Vignier: vinhaver. - Canzonette: lille sang. - Ah rossi...:
							»Ah røde, røde  blomster, en buket
							violer! En kærligheds-jasmin - at give til min elskede!«30Frascati: by i Albanerbjergene 20 km s.ø. for
							Rom. - Tyren: stjernebilledet Tyren. - monte cave (Cavo): den højeste top i
							Albanerbjergene.32(Kobber)konka: beholder, kar (ital. conca). -
								Mongana al pomidoro: kalv i tomat.33Rosalia: siciliansk helgeninde, der levede i
							bjergene som eneboerske. 34Borghesisk: af fyrsteslægten Borghese, som i Rom
							ejede et prægtigt palads og et lystslot med park. - Scudi: plur. af scudo, daler; sml. HCAs note til s. 61.35Ora pro nobis: »Bed for os«, bøn til Madonna
							eller helgen. 37Senat: bystyre. - Veddeløber
								gjennem Corso: ad hovedgaden (se note til s. 24) holdtes under
							karnevalet hestevæddeløb (s. 106). 38det pavelige Kapel: hvis sopran- og altsangere
							var kastrater. 39Kotorvet: campo vaccino, det folkelige navn på
							Forum Romanum. - Capitoliet: rådhuset, opr.
							Jupiter-tempel. - Septimius Severus-Buen:
							triumfbuen for kejser Septimius Severus (o. 200 e.Kr.). - Capiteler: søjlehoveder. -Colosseum: ruinen af det mægtige amfiteater (1. årh. e.Kr.). 40While stands...: citat af Byrons Childe Harold's
							Pilgrimage IV str. 145. 42Modo ...: Måden at udføre den hellige messe.43Alderdom: oldtid - Ciffre: tegn. - den gule Tiber: den
							lergule flod kaldtes allerede sådan i oldtiden (flavus Tiberis). - korinthisk: græsk
							søjletype (efter byen Korinth).44Ismael: Abrahams søn, som blev forvist til
							ørkenen (1. Mosebog 21). -Vægten: man lagde en
							sten i palmekronen for at hindre træet i at vokse for højt.46Scirocco: hed sydostvind 47chamois: (fr. gemse) gullig-grå farve. 48Nobile: adelsmand49Principe: fyrste. - Salvator
								Rosa: ital. maler og digter (l 615-73). 51Sesostris: ægyptisk sagnkonge fra 12. dynasti
							(o. 1900 f.Kr.). 52Bacchanter: dyrkere af vinguden Bacchus. - Vesta: romersk gudinde for den huslige arne og
							for kyskhed.54Billedgallerie: senere overflyttet fra Palazzo
							Borghese til Casino Borghese. Sml. Dagb. 14.12.1833. - Francesco Albani: yndet ital. modemaler
							(1578-1660). Billederne forestiller ikke årstiderne, men episoder af
							Amors historie.58Skolar: discipel. - Memnonsstøtter: ægyptiske billedstøtter, der ved solopgang
							afgav en syngende lyd; opkaldt efter den græske sagnhelt Memnon,
							Morgenrødens søn. - Romulus og Remus: Roms
							sagnagtige grundlæggere. - Abbate: katolsk
							gejstlig, som endnu ikke er præsteviet 59Academia Tiberina: Accademia Tiburina eller
							degli Arcadi, digterakademi fra 1690, opkaldt efter hyrdepoesiens
							forjættede land Arkadien (sml. note til s. 121). HCA havde her hørt
							skolarer forelæse deres digte (Dagb. 8.12.1833). - Petrarca: ital. renæssancedigter (1304-74). - Scipionerne: romerske  hærførere, der bl.a. udmærkede sig ved krigstog
							mod Karthago i Afrika. - volgare: det ital.
							folkesprog (modsat latinen).60Boccac(c)io: ital. renæssancedigter (1313-75). -
								sætte en afdød Pave...i Helvede: her havde Dante anbragt pave Nicolaus i 19. sang af
							Helvede i Divina Commedia. - Cas(s)andra:
							trojansk kongedatter, hvem Apollon søgte at vinde ved at skænke hende
							spådomsevnen; da hun afviste ham, bestemte han at ingen skulle tro
							hendes spådomme. - Carl den Fjerde: den tyske
							kejser gjorde sit tog til Italien 1354, bl.a. opfordret af Petrarca til
							at gøre ende på partistridighederne; da han ikke udrettede andet end at
							lade sig krone i Milano og Rom, udtalte P. åbent sin skuffelse overfor
							herskeren. - Metastasio: ital. digter
							(1698-1782).62Igjennem mig...: indledningen til 3. sang af
							Dantes Helvede. HCAs egen oversættelse, det første danske Dante-citat,
							blev ændret efter en kritik af den friere fordanskning i 1. udg. og
							lyder da (jf. Jørgen Breitenstein i Danske Studier 1961 s. 79-81 og note
							17):Igiennem mig man gaaer til Sorgens Stad,Igiennem mig ind til en evig Smerte,Igiennem mig til det fortabte Folk.Retfærdighed drev ham, min høie Skaber,Mig skabte den guddommelige Magt,Den største Viisdom og Urkjærligheden.- Simonisterne: folk som havde handlet med
							kirkelige embeder (efter mageren Simon i Apostl. Gern. 8). - Pape...: tilråb til Satan fra underverdenens gud
							Plutus i indledningen til 7. sang af Dantes Helvede; eg. »Pape Satan,
							Pape Satan alepp«, vistnok af papae (lat.) = hvad i alverden, aleph
							(hebr.) = herre, overhoved. 63Kobold: nisse. - Senator: borgmester.64Lucifer: djævelen i 34. sang af Dantes Helvede.
							- Brutus, Cassius: Cæsars mordere. -Judas Ischarioth: disciplen der forrådte Jesus. 65de Sorte og Hvide: politiske partier i Firenze
							på Dantes tid 66Propaganda: missionærskolen Collegium de
							propaganda fide (Selskabet til troens udbredelse). - In onore...: til ære for de hellige tre konger. 68Hiater: sammenstød af vokaler.72Steentritonen: sml. note til s. 11. - Polichineller: pukkelryggede og langnæsede
							figurer i den ital. maskekomedie. - Rosenkrands:
							kugler eller perler på en snor til optælling af bønner, der skal bedes.73Cicisbeo: eg. anstandsledsager af gift dame,
							sml. HCAs note til s. 180. 74propagandisk: smL note til s. 66. - Chjavica: eg. rendesten. Knejpen er nævnt i Chr.
							Winthers erindringsdigt »En Sviptour til Rom«. - Morraspil: spil med de oprakte hænder, hvor modparten skal
							gætte antallet af udstrakte fingre.77sjette Bog: af Virgils Æneide. - aabne Buegang: Rafaels loggia i Vatikanmuseet
							(sml. Dagb. 2.12.1833). - Arabesker: slyngede
							ornamenter i arabisk stil. 78Stanzerne: rummene. - Niilgruppen: antik skulptur af Nilguden med legende  børn. - Laokoon: antik skulptur af den trojanske præst Laokoon og hans to
							sønner, som på Apollons bud dræbes af slanger. - Torsoen: torso fra Helveder e udført af billedhuggeren
							Apollonius (1. årh e.Kr.). -Antinous: statue fra
							Belvedere, anses nu ikke for at forestille kejser Hadrians yndling
							Antinoos, men for en græsk Hermes fra 4. årh. fKr. - Bereschit...: I begyndelsen skabte Gud... (1. Mosebog 1.).79Mosait: jøde, tilhænger af den mosaiske
							religion.80Zionsdatter: jødinde (efter Zion, høj i
							Jerusalem og herefter brugt om Israels folk). - Satumia: tilnavn til gudinden Juno. - Libyens Datter: dronning Dido i Æneidens 4. sang.85Palazzo del Doria: Palads i den sydlige ende af
							corsoen. - Trastevere: sml. HCAs note til s. 23. 86Finocchi: fennikel.87Lucretia: fornem romersk kvinde, som blev
							voldtaget og derefter tog sit liv (510 f.Kr.) - Exercitia: åndelige øvelser. - Festino: maskebal. - Sbirrer:
							politibetjente. - Luogi...: »pladser, mine
							herskaber!« - Piazza colonna: plads midtvejs på
							corsoen med navn efter Marcus-Aurelius-søjlen. 88Alibert: Roms største operascene (Dagb.
							29.12.1833). - Operaen Dido: rimeligvis Didone
							abbandonata (Den forladte Dido) af den ital. komponist Saverio
							Mercadante (1795-1870). - Diario romano: romersk
							dagbog, eg. en fortegnelse over årets kirkefester i Rom. - Platfond: loft. 89det hesperiske Rige: Italien (af Hesperien, den
							græske betegnelse for landene vest for Grækenland). - Askanius: Æneas' søn. - Teucerne:
							trojanerne. - Sylphevæsen: luftånd.90Lybiens Stamme: Didos fyrsteslægt fra
							Nordafrika. - Anchises: Æneas' fader. - Manes: hedengangne sjæle. - Niobe: dronning i Theben, som af stolthed over sine 14 børn
							spottede gudinden Leto, der kun havde børnene Apollon og Artemis; til
							straf dræbte de alle hendes børn med pile, og af smerte blev hun til
							sten. - Medusahoved: Medusa var en af de tre
							skrækindjagende Gorgoner med slangehår, som helten Perseus dræbte,
							hvorefter han satte hendes hoved i sit skjold.91medicæisk Venus: berømt Venus-statue i Firenze,
							tidligere tilhørende den florentinske slægt Medici. Sml. s. 104.93Diario di Roma: Roms dagblad. - Treklangen ...: Dantes Divina Commedia foregår i
							Helvede, Skærsilden og Paradiset.94deus ex machina: eg. gud fra maskineriet på
							teatret; person som hidfører en lykkelig vending i handlingen. - La Pruova ...: »Prøven på en seriøs opera«,
							komisk opera af Fr. Gvecco (1805). - Piazza
							Colonna: sml. note til s. 87. - Antonin(us): tilnavn til kejser Marcus Aurelius. 96furioso maestoso: musikstykke med
							furiøst-majestætisk præg. - Roulader: virtuose
							løb i sangparti.97Argentina: mindre teater i Rom. - Apollo Musagetes: kunstens gud Apollon som
							anfører for de ni muser.99Buffaen: komisk opera. - Terpsichore: dansens muse. - Bacchantinderne: sml. note til s. 52.100Dithyramber: hymner til Bacchus. - Guido Reni: ital. maler (1575-1642). Hans
							loftsmaleri af morgenrødens gudinde Aurora findes i havepavillonen til
							Palazzo Rospigliosi udenfor Rom (Dagb. 11.1.1834). - Beatrice Cenci: blev trods sin ungdom og skønhed henrettet 22
							år gammel (1599) for sammen med andre familiemedlemmer at have ladet sin
							fader myrde. Et kvindeportræt af Reni i Palazzo Barberini antoges at
							forestille hende (Dagb. 7.11.1833).101Perikles: statsmand fra Athens storhedstid (5.
							årh. f.Kr.). - Lais: navn på athenske hetærer
							fra samme tid. - Horatius Cocles: romersk
							kriger, som 508 fKr. forsvarede en bro over Tiberen mod etruskerne. -
								Curtius: romersk sagnhelt. Da der på Forum i
							362 fKr. havde dannet sig en stor kløft, som efter oraklets udsagn kun
							kunne udfyldes ved at man ofrede Roms største gode, sprang han til hest
							derned med råbet »Rom har intet bedre end tapperhed!« - hvorefter
							svælget lukkede sig. 102Stanze: strofe eller del af digt.103Amphibier: dobbeltvæsner.104piazza del granduca: den nuværende Piazza della
							Signoria. - Gallerie: Palazzo degli Uffizi. -
								Prometheus: hero som efter sagnet dannede
							mennesket af jord og vand, hvorefter han åndede liv i det. - medicceiske...: sml. note til s. 91. - Titian: malerierne »Hvilende Venus« og »Venus og
							Cupido«. - Raphaels Fornarina: »Bagersken«, et
							af portrætterne af Raphaels elskede.105Laokoon: sml. note til s. 78. - Poster: plur. af pasta. - Girandola: fyrværkeri. 106il capitano: figur fra den ital. maskekomedie,
							forestillende en skrydende kaptajn. - Cavallo:
							en hest107moccolo: en lysfest, hvor alle bærer et tændt
							lys og søger at slukke de andres. - Sia ammazato
							...: »Den skal dø, som ikke bærer lys.« - senza
								moccoli: uden lys.109Festino: sml. note til s. 87. - Quacqueri: kvækere. - Ariadne: den kretiske sagnkonge Minos' datter, som blev fundet
							sovende af guden Bacchus og taget til ægte af ham. - Matte: d.s.s. måtte.111Porta del Popolo: port ved Piazza del Popolo for
							nordenden af corso. -Porta del Giovanni: port
							mod syd ved Via Appia. - miserere: sml. note til
							s. 21. - det Sixtinske Capel: kapel i Vatikanet
							indrettet af pave Sixtus IV, udsmykket af Michel Angelo.112Pelerine: skulderslag (efter pilgrimsdragten,
							fr. pélerin, pilgrim) 113Popule...: »Mit folk, hvad har jeg gjort dig?«
							(Profeten Micha 6,3). Tekst fra komponisten Palestrinas Improperier (eg.
							»bebrejdelser«, vekselsange), som afsynges langfredag i det sixtinske
							kapel.114Allegri: Gregorio Allegri (1582-1652)
							komponerede som medlem af det pavelige kapel sit Miserere til opførelse
							i påsken i det sixtinske kapel. - trappistisk:
							asketisk som trappisterne, den strengeste af alle munkeordner. 115Beneditione: velsignelse. - Angelibroen: Ponte S. Angelo ved Engelsborg. 117Diario ...: sml. note til s. 88. - si fa il battessimo ...; »Man foranstalter dåben
							af hebræer og tyrker.« - Bambino: sml. note til s. 22.119Francesco Albani: sml. note til s. 54.120Gerardo del Notti: Gerhard Honthorst, hollandsk
							maler (1590-1656). - Correggios Danae: maleri af
							Antonio Allegri Correggio (1494-1534), fremstillende myten om at en regn
							af guld strømmede fra Zeus' sky ned i Danaes skød.121Salvator: sml. note til s. 49. - Schidoni: Bartolommeo Schidoni, ital. maler (ca.
							1570-1614). - Palazzo Sciarra: renæssancepalads
							ved corsoen med malerisamling (Dagb. 14.1.1834). - et
								ego...: »Også jeg har været i Arkadien«, dvs. lykkelig.
							(Arkadien var for oldtidens grækere et paradisisk land). Sentensen, der
							bl.a. er motto for Goethes Italienische Reise, hidrører herfra.125Prometheus-Grif: Prometheus besjælede mennesket
							(sml. note til s. 104) med ilden, som han ranede fra himlen, hvorpå Zeus
							straffede ham ved at lade en grif eller ørn hakke i hans lever. - monte pincio: sml. note til s. 14. - Correggio: i hans maleri La Notte (Hyrdernes
							tilbedelse) i Dresden stråler lyset ud fra Jesusbarnet. 126monte Mario: højdedrag nordvest for Rom.128Rocca del Papa: by i Albanerbjergene 22 km s.ø.
							for Rom. - Parce: græsk skæbnegudinde. - Cains og Abels Altere: 1. Mosebog 4. 129de Cesaris: en af datidens farligste
							røverhøvdinge. Oplysningerne om ham stammer fra Müllers bog (sml. HCAs
							note til s. 180). - virker: værker.130St. Antonii Velsignelse: den hellige Antonius
							fra Ægypten (4. årh. e.Kr.) var bl.a. skytshelgen for dyrene, som på
							hans dag 17. januar blev velsignet. 131Tuskulum: oldtidsby ca. 20 km s.ø. for Rom. -
								Salame: pølse. 132Scirocco: sml. note til s. 46 - discendi...: »Kom ned, o min Bettina«, folkesang
							fra Albano (trykt i Mü ½llers værk, som HCA anfører i noten s. 180). 136Monstrants: beholder for hellige genstande. 137Savelli: ital. fyrsteslægt. - Ariccia: by i Albanerbjergene. 138Sumpene: de pontinske sumpe (s. 143). - Zvibel: løg. 139Artemisia: bynke. - Falkonet: bankier i Napoli (som HCA selv anvendte). - torre di treponte: »De tre broers tårn«.143Circe: troldkvinde i Odysseen (10. sang), der
							forvandlede Odysseus' mænd til svin.144ave maria: eg. englens hilsen til Maria ved
							bebudelsen (Lukas l, 28); bøn til Madonna, som fremsiges om morgenen,
							middagen og aftenen. - Terracina: kystby
							midtvejs mellem Rom og Napoli. - hesperisk: sml.
							note til s. 89. - Theoderik: østgotisk konge (o.
							500 e.Kr.). Borgen er byens gamle Akropolis (hovedtempel). - Ultramarin: højblå farve. 145Fra-Diavolo: eg. »Broder Djævel«, røverhøvding
							henrettet 1806. - Descendenter: efterkommere. -
								Philomena: folkelig helgeninde fra
							Diokletians tid. - Cabriolet: udvendigt
							vognsæde. - Sanct Elmo: kastel på Napolis
							højeste punkt. 146Dogane: tolden.147Maledetto: forbandet. - Vandales: den vendiske folkestamme, i kongens titel »de
							Venders«.148Fondi, Itri: mindre byer s.f. Terracina.149cyclopisk: opstablet af utilhugne sten
							(kykloperne var et enøjet kæmpefolk, af sagnet henført til Sicilien). -
								Cicero: romersk taler, blev dræbt af sin
							politiske modstander Antonius' soldater (43 f.Kr.). - Mola di Gaeta: forstad til Gaeta, befæstet kystby mellem
							Terracina og Napoli. 150Brodetto...: suppe, løg, bønner. - castello dell' ovo: gammel fæstning formet som
							et æg på en klippeø ud for Napoli. - animelle...: »herlige kalvekråser«. - Finocchi: sml. note til s. 86. - Sancta
							Agathe: lille by n.f. Napoli. - Hesperien:
							sml. note til s. 89. - Armida: forførende
							troldkvinde i »Det befriede Jerusalem« (1580), epos af den ital. digter
							Torquato Tasso (1544-95).152Liris: det antikke navn på floden Gerigliano. -
								Marius, Sulla: rivaliserende hærførere i
							republikkens tid o. 90 f.Kr.153Pignelli: Bartolomeo Pinelli, ital. maler
							(1781-1835). Det pågældende folkelivsbillede er gengivet i Billeskov
							Jansen: Danmarks Digtekunst III, 2. udg. 1964 s. 263.154Inglesi: englændere, tidl. betegnelse for
							turister i alm. - Orlando Furioso: »Den rasende
							Roland« (1516), epos af den ital. digter Ludovico Ariosto (1474-1533). -
								Casa tedesca: »Det tyske hus«, herberg hvor
							HCA selv havde logeret (Dagb. 15.2.1834).155Polichinel: sml. note til s. 72. - Kyrie eleison: »Herre forbarm dig«.
							Indgangsordene til den katolske messe.158Museo borbonico: det nuværende Museo Nazionale
							(tidligere indrettet af kong Karl af Bourbon). - Scaldine: varmebækken. - Kobolt: sml.
							note til s. 63. - Plinius: Plinius den Yngre
							oplevede som attenårig vulkanudbruddet, der bl.a. kostede hans morbroder
							Plinius den Ældre livet, og beskrev det i breve til historikeren Tacitus
							(Epistler VI 16 og 20). 159Serus...: »Gid du sent må vende tilbage til
							himlen!« (Horats Oder I 2). -Carlinotheatret:
							lille teater i Napoli. - Thespis-Kærren: den
							ældste scene i Athen, til hvilken skuespilleren Thespis (o. 540 f.Kr.)
							skal have brugt en vogn. - O decus...: »O
							Føbus', pryd, min lyre, der er yndet ved den almægtige Jupiters bord«
							(Horats Oder I 32; Føbus var tilnavn til digtekunstens gud Apollon). -
								Sesostris: sml. note til s. 51. 160Posilipo-Grotten: tunnel på kystvejen vest for
							Napoli. 161Underverdenen: indgangen dertil var efter 6.
							sang i Virgils Æneide gennem den sibyllinske grotte ved Avernersøen vest
							for Napoli. 162Cabriolet: enspændervogn. - Herculanum, Pompeji: to oldtidsbyer, der begravedes ved Vesuvs
							udbrud 79 e.Kr. (s. 170,179). 164Carpe diem: »Brug dagen« (Horats Oder I 11). -
								Opusculum: mindre afhandling. - Falerner: vin fra Campanien. - Ornatus viridi...: »Smykket med den grønne
							vinranke bringer Bacchus løftet til heldig udgang« (Horats Oder IV 8).166Qvæ sit...: »Hvordan er vinteren i Velia og
							hvordan klimaet i Salernum, kære Vala« (begyndelsen af Horats Epistel I
							15). -ferus cupido: »den grumme Amor« (Horats
							Oder II 8). 167mirabile dictu: så underligt det lyder.168lactens, puer: spædbarn, dreng. - Beati sunt mortui: salige er de døde. 169Brevene til Tacitus: sml. note til s. 158. - Carnis: S-formet del af en gesims. - Porticus: søjlegang.170Bayardi: Ottavio Antonio B. (1694-1764),
							arkæologisk amatør og hofantikvar hos den sicilianske konge. - Sallust: den romerske historieskriver Sallustius
							(86-34 f.Kr.). - corpus sine animo: legeme uden
							sjæl - Diana og Actæon: jagtgudinden Diana blev
							beluret i badet af jægeren Aktæon og straffede ham ved at forvandle ham
							til en hjort, hvorpå hans egne hunde sønderrev ham. - Carrara: marmorbrud i Norditalien. - Roscius: romersk skuespiller fra 1. årh. e.Kr.171Indigo: blåt farvestof fra Indien. - lacrymæ Christi: eg. Kristi tårer, en fin
							vinsort fra Vesuv. 172Miglie: mil.174Boccacio: (sml. note til s. 60) bestemte sig for
							at være digter, da han så Virgils grav ved Napoli. 175San Carlo: operahuset i Napoli.176Cenci: fattigdom (eg. laser). Kan også hentyde
							til Beatrice Cenci (sml. note til s. 100). - Bella
								ragazza: »dejlig pige«.177Colonati: spanske sølvmønter (præget med billede
							af Herkules' søjler). -Louisdorer: franske
							guldmønter. 178Positiv: stueorgel. - Arcade: buegang. 179Parcen: sml. note til s. 128.180il cavalier servente: den opvartende kavaler,
							cicisbeo. - Femina...: »En kvinde i sin adfærd,
							sine sæder«. - Hillerup: F.C. Hillerup,
							forfatter og oversætter (1793-1861). 181Posilipo: sml. note til s. 160.182Tasso: (sml. note til s. 150) elskede ifølge
							legenden prinsesse Leonore i Ferrara (s. 226) og blev fængslet, men
							flygtede til Sorrento og endte efter mange omskiftelser i klostret St.
							Onofrio i Rom. (Sml. Dagb. 23.11.1833.) Her døde han kort før han skulle
							være digterkronet på Capitol. - Sapphos Død: den
							græske digterinde Sappho (o. 600 f.Kr.) elskede efter sagnet en ung mand
							og druknede sig, da han forlod hende for en anden kvinde.183Joseph Jakobsen: Joseph, som modstod Potifars
							hustru, var søn af patriarken Jakob (1. Mosebog 39). - nyd Livet.... efter en schweizisk vise af J.M.
							Usteri 1783, oversat af Frankenau (»Fryd dig ved livet/ i dine dages
							vår,/ pluk glædens roser,/ før de forgår«).184argantisk Lampe: petroleumslampe opfundet af
							schweizeren Argand. 185Phidias: berømt græsk billedhugger fra Athens
							storhedstid. 188Castellamare: by syd for Napoli193Paestum: oldtidsby ved kysten ca. 40 km s.f.
							Salerno. - Pindar: græsk odedigter o. 500 f.Kr. 195Vesta: sml. note til s. 52.196Calabresere: folk fra Calabrium, den ital.
							halvøs sydligste provins. - Salerno: by 55 km
							s.ø. for Napoli.197Bacchi-Triumph: optog med bakkanter (sml. note
							til s. 52). - ave Maria: sml. note til s. 144. 199pyretrum indicum: en art asters.200Neptunstempel: Poseidontemplet og byens øvrige
							ruiner skal først være blevet opdaget 1752 af en maler fra den
							nærliggende landsby Capaccio. - Travertiner:
							kalktuf. 202Bella divina: »skønne guddommelige«.204Semiramis: assyrisk sagndronning, som anlagde
							hængende haver på Babylons terrasser. - Masaniello: leder af Napolis oprør mod spanierne 1647, helten i
							Ingemanns tragedie af samme navn (1815) og i Aubers opera »Den stumme i
							Portici« (1828). - Amalfi: kystby 15 km v.f.
							Salerno.205Saltarello: ital. springdans.206Hebe: gudernes kvindelige mundskænk i Olympen.
							Kendt statue af Thorvaldsen (1806).212vatret: med bølgeformede striber. - Igalli: »hanerne«. - Scylla: kvindeligt uhyre, personifikation af malstrømmen (kendt
							fra Odysseens 2. sang). - Sirenerne: kvindelige
							vingede fabelvæsner med lokkende sang (Odysseens 12. sang). - Tiber: kejser Tiberius, d. 37 e.Kr., der i sine
							sidste år regerede fra Capri.213Kubitz: den tyske maler og senere forfatter
							August Kopisch (1799-1853) skildrede sin opdagelse af den blå grotte
							sammen med Ernst Fries i skriftet »Entdeckung der Blauen Grotte auf der
							Insel Capri« (1839). Se rettelsen s. 314. 214Una tromba: en skypumpe. 216Konka: sml. note til s. 32. 221 Camerieren: tjeneren.222Pangettisk: har ikke kunnet oplyses. - Terracina: sml. note til s. 144. - Ascanii Grav: plads ved vejen fra Albano til
							Rom, hvor Æneas' søn Ascanius skulle være gravlagt.226Ferrara: hovedstad i provinsen af samme navn, 20
							km s.v. for Venezia. Den adelige familie Este's palads står imidlertid
							endnu som på Tassos tid.227Academia Tiberina: sml. note til s. 59. - Sanct Carlo: sml. note til s. 175. - Quadrifontane: den sydlige fortsættelse af Via
							Felice (Sistina, sml. note til s. 11). Gaden har navn efter fire
							fontæner på hjørnerne i gadekrydset, symboliserende årstiderne.231den Horatsiske Regel: Nonumque prematur in
							annum, »det skal gemmes i ni år« (Horats Ars poetica 388). - Befana: en dukke der på Helligtrekongersaften
							blev båret rundt i komisk procession (navnet forvansket af epiphania,
							stjernens tilsynekomst for de hellige tre konger).234Terracina: sml. note til s. 144.238Villa d'Este: haveanlæg ved Tivoli med hundreder
							af springvand, anlagt o. 1600 af kardinal d'Este. (Sml. Dagb.
							12.11.1833). - Bajoccho, Paolo: sml. HCAs note
							s. 61.246monte Soracte: bjergtop ca. 40 km n.f. Rom. -
								Nepi: lille by ved Soracte. Oplevelsen med
							munken: Dagb. 17.10.1833. - Sanct Sebastian:
							blev efter legenden bundet til et træ og beskudt af bueskytter (288
							e.Kr.). - Porta del Angelo: Porta Angelica ved
							nordenden af Vatikanet, hvor henrettede røveres hoveder blev sat op
							(Dagb. 14.1.1834).247Terni: by 50 km n.f. Nepi. - Cascatellerne: de små springvand (sml. s. 238).249det hellige Huus: Casa santa i domkirken i
							Loretro ved Adriaterhavet skal være jomfru Marias hus, hidflyttet af
							englene fra Nazareth. - Løve: Venezias vartegn
							er evangelistsymbolet for Markus, hvis jordiske rester blev ført til
							byen i 9. årh., hvorefter opførelsen af den store Markuskirke blev
							påbegyndt.251Doger: Venezias herskere (af lat. dux, fører).
							Efter en tidligere skik sejlede dogen på Kristi Himmelfartsdag ud på
							havet og kastede en guldring i vandet med ordene: »Vi ægter dig, hav,
							til tegn på vort sande og evige herredømme.« Heraf udtrykkene om Venezia
							som havets brud. - Marcustaarnet: Campanilen
							(det fritstående klokketårn) ved Markuskirken. 252Candia: ital. navn for Kreta. - Morea: Peloponnes, Grækenlands sydligste del. -
								ponte rialto: den overdækkede Rialtobro over
							Canal Grande. 253Gerusalemme liberata: episk digt af Tasso (sml.
							note til s. 150) om Jerusalems befrielse fra tyrkerne, med indlagte
							kærlighedshistorier. Tidligere sang gondolførerne strofer derfra.254Lido: strandbred på de smalle landtanger, der
							skiller lagunerne (havbugter eller strandsøer) fra Adriaterhavet.255det vrede Adriaterhav: udtryk fra Horats Oder
							(III 3). 256Keiser Frands: Frans I af Østrig (d. 1835),
							hvorunder Venezia hørte 1814-66. - Caryatide:
							kvindestatue der bar et tempeltag. Her om støttepille for et rige.257Podesta: borgmester (af lat. potestas, magt). -
								Gratierne: tre gudinder for skønhed,
							skulpturgruppe af den ital. billedhugger Canova (1757-1822). - Theatret Sant Moses: Teatro di San Moisé. - Bacchanal: drikkelag (sml. note til s. 52).258Barcarole: bådsang (af ital. barca, båd).259Sgricci: den kendte improvisator Tommasi Sgricci
							(1789-1836), portrætteret af Thorvaldsen. - Apotheose: forherligelse (eg. guddommeliggørelse) af maleren
							Tizian (1477-1576).262Mohren: negeren, her om Othello fra Shakespeares
							drama, som blev lokaliseret til det gamle Palazzo Contarini ved Canal
							Grande. 263Arsenalet: befæstet ø i byens østende til
							flådebygning, våbenfabrikation m.m.264Alfieri: ital. tragediedigter (1749-1803). - Nic(c)olini: ital. dramatiker (1782-1861). - Academia del arte: det 1807 stiftede akademi for
							de skønne kunster. - Dandolos Tov: den
							venetianske doge Enrico Dandolo benyttede  det fjerde korstog til at erobre Konstantinopel for venetianerne
							(1204). - Bronze-hestene: i anledning heraf blev
							fire bronzeheste, der oprindelig prydede Neros og Trajans triumfbuer i
							Rom og af Konstantin i 181 førtes til Konstantinopel, hjembragt til at
							smykke Markuskirkens hovedportal (sml. note til s. 249). 265Broen: Ponte Rialto (sml. note til s. 252).266Affiche: plakat. - Donna
								Caritea: opera af den ital. komponist G.S. Mercadante
							(1775-1870), som HCA havde set i Firenze i et teater, der ifølge
							dagbogen var en »snavset lille kasse« (10.10.1833). - Zwanziger: østrigsk sølvmønt ( 20 Kreuzer).267Malibran: den fransk-spanske sangerinde Maria
							Felicita Malibran (1808-36), som HCA havde hørt i Napoli med begejstring
							(Dagb. 11.3.1834). - Fuimus Troes : »Vi har
							været trojanere«, dvs. storhedstiden er forbi (Virgils Æneide 2. sang
							325).273Frederik Barbarossa: tysk kejser, måtte i 1177
							slutte forlig med pave Alexander i Venezia og holde stigbøjlen, mens
							paven steg til hest. - la regina di spagna:
							»Dronningen af Spanien«, undertitlen på Mercadantes opera (sml. note til
							s. 266). Aurelia er skuespillerinden, der spiller helten (s. 268). - Orlando furioso: helten i Ariostos digt (sml.
							note til s. 154). 275Silvio Pellico: ital. forfatter (1789-1854), der
							skrev imod østrigerne og blev fængslet. Om sine fangeår i Måhren
							forfattede han i 1832 en berømt skildring »Le mie prigione«. 278I blive lykkelige: gid I... (ønskeform). 281Troglodyt: huleboer. 282Fusina: sml. HCAs note s. 251.283Brenta: flod der udmunder ved Venezia. - Sant Antonii Kirke: Basilica di S. Antonio med
							den hellige Antonius' grav (sml. note til s. 130). - Vicenza: by mellem Padua og Verona. - Palladio: den ital. arkitekt-Andrea Palladio (1508-80). - La Cenerentola: (Askepot), opera af Rossini, som
							HCA havde set i Napoli i en elendig udførelse (Dagb. 12.3.1834). 284Capuletti og Montecchi: de stridende familier
							Capulet og Montague i Shakespeares »Romeo og Julie«. - Donizettis: Torqvato Tasso: opera fra 1833,
							nævnt i dagbogen fra Napoli (11.3.1834). - Mager: stjernetyder (ordet beslægtet med magi). - La Scala: Milanos operahus Teatro alla Scala. -
								Leonardo da Vinci (1452-1519), malede sit
							nadverbillede til kirken Santa Maria delle Grazie. Sagnet om hans
							kærlighed er uhistorisk, men havde optaget HCA allerede i skoletiden
							(Dagb. 5.1. og 24.1.1826). 285Kobberkonka: sml. note til s. 32.286Porta Sempione: også kaldt Arco della Pace
							(Fredsbuen), påbegyndt 1807 til ære for Napoleon, men først fuldført
							1838.287Jomfruen: bjergtinden Jungfrau i de schweiziske
							Berneralper. - la bella ragazza: sml. note til
							s. 176. 288Desdemona: Othellos hustru, sml. note til s.
							262.289Dei frari: Franciskanerkirken Santa Maria
							Gloriosa dei Frari med gravmonumenter over bl.a. Canova (sml. note til
							s. 257) og maleren Tizian.291Kjærlighed, siger Mythen ...: kan hentyde til
							Platons Symposion (178 B), hvorefter Eros er den ældste blandt guder og
							kun Kaos herskede før ham.292Tobias: den gamle Tobias blev helbredt for sin
							blindhed ved at sønnen gned hans øjne med galden af en fisk (Tobias' bog
							- et af Det gl. Testamentes apokryfe skrifter - kap. 11). 294Calabreserinde: sml. note til s. 196. 295Kubitz: sml. note til s. 213.IndholdIndhold af første Deel.I.Min første Omgivning. 11II.Besøget i Katakomberne. Jeg bliver Chordreng. Det nydelige
										Englebarn. Improvisatoren17III.Blomsterfesten i Genzano27IV.Onkel Peppo. Natten i Colosseum. Afskeden36V.Campagnen43VI.Besøget i Palazzo Borghese. Barndomshistorien ender51VII.Skolelivet. Habbas Dahdah. Divina comedia. Senatorens
										Brodersøn58VIII.Et ukjært og et kjært Møde. Den lille Abbedisse. Den gamle
										Jøde69IX.Jødepigen77X.Eet Aar fremad. Det romerske Carneval. Sangerinden82XI.Bernardo som deus ex machina. La Pruova d'un opera seria.
										Min første Improvisation. Den sidste Carnevalsdag94XII.Fasten. Allegris miserere i det sixtinske Capel. Besøget
										hos Bernardo. Annunziata110XIII.Billedgalleriet. Nøiere Forklaring. Paaskefesten. Min
										Skjæbnes Vendepunkt120XIV.Bønderne fra Rocca del Papa. Røverhulen. Mit Livs Parce128Indhold af anden Deel.I.De pontinske Sumpe. Terracina. En gammel Bekjendt.
										Fra-Diavolos Fødeby. Orangehaven ved Mola di Gaeta. Den
										neapolitanske Signora. Neapel143II.Smerte og Trøst. Nærmere Bekjendtskab med Signora.
										Professoren. Brevet. Misforstod jeg hende?156III.Vandring i Herculanum og Pompeji. Aftenen paa Vesuv167IV.Et uventet Møde. Min Optrædelse paa San Carlo175V.Santa. Eruptionen. Gamle Forhold184VI.Reisen til Paestum. De græske Templer. Den blinde Pige195VII.Eventyret i Amalfl Den blaa Grotte paa Capri.204VIII.Hjemreisen220IX.Min Opdragelse. Den lille Abbedisse224X.Gamle Domenica. Opdagelsen. Aftenen i Nepi. Terni.
										Skipperens Sang. Venedig243XI.Stormen. Soirée hos min Banquier. Podestaens Søsterdatter254XII.Sangerinden264XIII.Poggio. Annunziata. Maria273XIV.Veronas Mærkværdigheder. Milanos Domkirke. Mødet ved
										Napoleons Triumphbue. Drøm og Virkelighed Den blaa Grotte283EfterskriftTilblivelse299Kunstnertematik301Komposition302Livsopfattelse305Modtagelse307Tekstforhold Tekstrettelser311Litteratur314Noter317Indholdsfortegnelsen er sat efter 1. udg.s, dog uden fremhævelser og
							med rettelse af trykfejl. Se s. 314 vedr. s. 224 og 254.