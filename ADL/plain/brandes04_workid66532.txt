DEN ROMANTISKE SKOLE I TYSKLAND  Forelæsninger, holdte ved Kjøbenhavns Universitet i
								Foraarshalvaaret 1873. (1873)Allen GewaltenZum Trutz sich erhalten,Nimmer sich beugen . . .Goethe.At filosofere er at afflegmatisere, at levendegøre.
								Novalis.INDLEDNINGDen Opgave at skildre Tysklands romantiske Skole i Sammenhæng er for en
							Dansk en meget vanskelig og nedslaaende. Dette Stof er for det Første
							overvældende stort, dernæst mangfoldigt behandlet af tyske Forfattere og
							tilsidst ved Arbejdets Deling med en saadan Lærdom angaaende alle
							Enkeltheder, at det er umuligt for en Fremmed, hvem tilmed Kilderne
							langtfra altid er tilgængelige, i udtømmende Kundskab at hamle op med
							Landets egne Børn, der fra Barndommen af alt er hjemme i den Literatur,
							han i en Alder, hvor Massetilegnelsen er langt vanskeligere, skal lære
							at kende. Han maa da søge sin Styrke dels i den Bestemthed, hvormed han
							anlægger og bevarer sit personlige Synspunkt, dels i om muligt at
							udvikle Egenskaber, der er mindre fremtrædende hos Landets egne
							Forfattere. En saadan Egenskab er her den kunstneriske, jeg mener Evnen
							til at udvortesgøre. Den tyske Natur er saa inderlig og dyb, at denne
							Evne ikke er hyppigt forekommende. Endelig er der et Element, som den
							Fremmede lettere opdager end den Indfødte, det er Racemærket, det i den
							tyske Forfatter, der betegner ham som Tysker. For den indfødte Betragter
							bliver det at være tysk og det at være Menneske altfor let Et og det
							Samme, da han er vant til i Reglen, hvor han behandler et Menneske, at
							have med en Tysker at gøre. Den Fremmede forekommer meget paafaldende,
							hvis Ejendommelighed den Indfødte overser, fordi han er vant til at se
							det, og især fordi han selv har det eller er det.Her er mange Værker at kendetegne, mange Personligheder at skildre. Min
							Opgave vil være at skildre disse Personligheder og Værker i saa skarp og
							sikker Profil, som det er mig muligt. Ingen kan medtage Alt. Kraftigt at
							belyse Helheden saaledes, at Hovedtrækkene springer frem og falder i
							Øjnene, det er mit Ønske. Jeg vil paa den ene Side stræbe at tage
							Literaturhistorien saa menneskeligt som muligt, gaa saa dybt ned, som
							jeg kan, gribe de Sjælerørelser, der længst tilbage, inderst inde
							forbereder og frembringer den hver Gang foreliggende Literatur. Og jeg
							vil paa den anden Side forsøge at fremstille Resultatet i saa udvortes
							og haandgribelig Form som muligt. Kunde det lykkes mig at give den
							dulgte Følelse og den almene Tanke, der overalt ligger til Grund, l en
							nøjagtig og anskuelig Silhouet, da var min Opgave løst. Helst drev jeg
							altid Principet helt ud i Anekdoten.Først og fremmest fører jeg da overalt Litteraturen tilbage til Livet.
							Man vil allerede kunne se det deraf, at medens ældre Stridigheder i vor
							Literatur f. Eks. mellem Heiberg og Hauch, ja selv den berømte mellem
							Baggesen og Oehlenschläger har holdt sig paa et udelukkende literært
							Omraade og er blevne til Ordskifte om literære Grundsætninger alene, er
							Fejden mod det første Bind af dette Værk ikke alene ved Angribernes
							Uforstand, men lige saa meget ved Skriftets Natur kommen til at berøre
							en Vrimmel af gudelige, sædelige og sociale Spørgsmaal. Den hjemlige
							Reaktion, som følte sig nærbeslægtet med den, det er min Agt at skildre
							og afsløre, har forsøgt at tilintetgøre den Bevægelse, der gik ud paa at
							byde den Stangen. Der er imidlertid langt fra nogen Udsigt til, at dette
							vil lykkes. Franskmændene har et Ordsprog, som siger: Nul prince n'a tué son successeur (Ingen Fyrste har dræbt sin
							Efterfølger).Men naar Literaturen føres tilbage til Livet, saa kan Fremstillingen og
							Forklaringen af Mennesker og Bøger ikke blive nogen
							Salonliteraturhistorie. Jeg griber ned i det virkelige Liv og viser,
							hvorledes de Følelser, der faar deres Udtryk i Literaturen, opdukker i
							Menneskehjertet. Men Menneskehjertet er ingen stille Pyt og ingen
							idyllisk Skovsø. Det er et Ocean med en undersøisk Plantevækst og
							frygtelige Beboere. Salonliteraturhistorien som Salonpoesien ser i
							Menneskelivet en Salon, en pudset Balsal, Møbler og Mennesker lige
							polerede; Belysningen udelukker alle 
							mørke Kroge. Lad den, som har Lyst, tage Tingene fra den Side, det er
							ikke min Sag. Som den, der vil botanisere, maa gribe om Brændenælder
							saavel som om Roser, saaledes maa den, der vil studere Literaturen,
							vænne sig til med Naturforskerens og Lægens uforfærdede Øje at se alle
							Former af Menneskevæsenet i deres Forskellighed og deres indre
							Sammenhæng. Om Planten stikker eller dufter, gør den ikke mere eller
							mindre interessant; men Botanikerens rolige Interesse parrer sig gerne
							og let med den rent menneskelige Glæde ved Blomsternes Skønhed.Idet jeg sjælegranskende følger de dybere Bevægelser i Literaturen fra
							Land til Land, forsøger jeg at sammenpresse det flydende Stof ved en
							Paavisning af, hvorledes det fra Tid til anden krystalliseres i en eller
							anden tydelig og fattelig Type. Overfor denne Bestræbelse frembyder
							dette Tidehverv af tysk Literatur en overordenlig Vanskelighed. Det
							Typiske lader sig næsten ikke paapege, fordi det netop er denne Poesis
							Ejendommelighed at være uden faste typiske Former. Den er ikke plastisk,
							men musikalsk. Den franske Romantik frembringer faste Skikkelser, den
							tyskes Ideal er ikke en Skikkelse men en Melodi, ingen enkelt Form men
							en uendelig Higen, og skal den benævne sin Længsels Genstand, vælger den
							Udtryk som «et hemmeligt Ord», «en blaa Blomst», «Skovensomhedens
							Trylleri». - Men disse Betegnelser er Stemningsudtryk, og til
							enhver Stemning svarer en bestemt Sindstilstand. Opgaven er at føre
							enhver Stemning, Følelse eller Længsel tilbage til den Gruppe af
							Tilstande, hvortil den hører. Tilsammen danner denne Gruppe en Sjæl. Og
							med en kraftigt udpræget Ejendommelighed staar en saadan Sjæl i
							Literaturen som Repræsentant for mange, der levede uden selv at kunne
							skildre deres Væsen, men som genfandt deres Væsen i Skildringen.
							Saaledes vil maaske den Paavisning lykkes, at Karaktertypen ikke
							undslipper os, fordi Digteren giver sig til at male Landskab paa
							Landskab istedenfor at fremstille kraftige Personligheder, eller fordi
							han opløser sine Digte i den Grad i Musik, at han tilsidst kun bruger
								Allegro eller Rondo
							som Overskrifter, men at disse Landskabers ganske særegne Præg og
							Naturen af denne Ordmusik er et tydeligt Kendetegn paa en Sjælstilstand,
							der med tilnærmelsesvis stor Nøjagtighed lader sig bestemme.I Indledningen til dette Værk er Planen udviklet for det Arbejde, jeg har
							foresat mig: jeg vil skildre Aarhundredets  Literaturbevægelse, den spirende og stigende
							Reaktion, først i dens Væsen, saa i dens Gang til dens Højdepunkt; jeg
							vil saa vise, hvorledes den mødes af det fra det forrige Aarhundrede
							kommende frisindede Pust, der svulmer til en Storm og kaster Modstanden
							over Ende. Ikke at det nittende Aarhundredes Frisind nogensinde er i
							fuld Overensstemmelse med det attendes; heller ikke saaledes at forstaa,
							som om Digtekunstens Former eller Videnskabens Ideer nogensinde bar det
							foregaaende Aarhundredes Præg; hverken Voltaire, Rousseau eller Diderot,
							hverken Lessing eller Schiller, hverken Hume eller Godwin fejrer nogen
							Genopstandelse; men de bliver hævnede paa deres Modstandere.I det Store og Hele betragtet er den tyske Romantik Reaktion. Som
							aandelig, poetisk-filosofisk Reaktion indeholder den ligefuldt talrige
							Spirer til ny Udvikling, utvivlsomme Frembringelser af den Fremskridtets
							Aand, der omdannende skaber Nyt, flyttende Skranker indvinder Jordsmon.De ældre Romantikere begynder alle uden Undtagelse som Oplysningens
							Forkyndere og Talsmænd. De indfører i den tyske Poesi en ny Tone og
							giver deres Værker en ny Farve, genopvækker desuden Folkevisernes,
							Folkeæventyrenes og Folkebøgernes Stemninger og Motiver. De virker fra
							først af befrugtende paa den tyske Videnskab; de germanistiske Studier,
							de historiske, folkebeskrivende og juridiske Forskninger, den romanske
							og indiske Filologi, de naturfilosofiske Systemer og Drømmerier faar
							deres oprindelige Indskydelse fra Romantiken. Poetisk har Romantikerne
							beriget deres Folks Stemningsliv, om de end hyppigere har givet sygelige
							end sunde Stemninger Udtryk. Kritisk har de oprindeligt med Held
							tilstræbt Udvidelse af den aandelige Synskres. I Samfundslivet har de
							fra først af svoret al død Vedtægt i Forholdet mellem de to Køn et
							uforgængeligt Had. Religiøst har de bedste iblandt dem i deres første
							Ungdom arbejdet for Inderliggørelse af det Følelsesliv, som har det
							Oversanselige til Genstand. Politisk begyndte de, forsaavidt de ikke var
							ligegyldige, i Reglen som temmelig virkelighedsfjerne Republikanere; dog
							stræbte de trods deres Alsind efter at løfte og styrke den tyske
							Nationalfølelse.Desværre fik deres Forfølgen af alle disse skønne Øjemed en sørgelig
							Udgang. Hvad der vil blive staaende gennem Tiderne af Tysklands
							Romantikere er ikke meget: nogle fremragende Oversættelser af A. W.
							Schlegel, nogle Digtninge af Tieck, en 
							Haandfuld lyriske Poesier af Hardenberg, en anden af Eichendorff, nogle
							Afhandlinger af Friedrich Schlegel, nogle mindre Arbejder af Arnim og
							Brentano, en Gruppe Noveller af Hoffmann, endelig nogle geniale Dramer
							og nogle Fortællinger af højeste Rang, som skyldes den store, dybe
							Særling Heinrich von Kleist. løvrigt er Romantikernes Livsgerning
							svunden ud af den nulevende Slægts Erindring. Deres Stræben er, set i
							denne Afstand, som gaaet op i Røg. Sprogligt har Romantiken ved Billeder
							uden sanselig Bestemthed, ved Misbrug af Udtryk for det Selsomme,
							Dæmrende, Hemmelighedsfulde, ved Former og Vendinger af Fortidssproget,
							ved den Hensigt at være uforstaaelig for de almindelige oplyste
							Mennesker mindre beriget end forringet og fordærvet de poetiske
							Kunstmidler og den digteriske Stil. Paa det poetiske Omraade løber
							Romantiken ud i hysterisk Andagt og blaa Dunst; paa det sociale Omraade
							har den kun behandlet et eneste Forhold af Privatlivet, det imellem
							Kønnene, og hyppigst med uordenlig og usund Lidenskabelighed uddelt Slag
							i Luften. Den har her ikke Menneskeheden, men kun nogle aristokratisk
							begunstigede Kunstnernaturer for Øje. Hvad det religiøse Forhold angaar,
							rækker alle de fra først af poetisk og sædeligt saa revolutionære
							Romantikere Halsen frem, saasnart de øjner Aaget. Og i Politiken er det
							dem, der leder Wienerkongressen og forfærdiger dens Kundgørelser,
							afskaffende Folkenes Tænkefrihed mellem en Kirkefest i Stefanskirken og
							en Østersdiner hos Fanny Elsler.Jeg vil i det Hele sparsomt og kun kortvarigt berøre den danske
							Literatur. I det Tæppe, jeg opruller, borer jeg blot nu og da et Hul,
							hvorigennem de danske Forhold ses. Ikke at jeg glemmer den danske
							Literatur eller taber den af Sigte. Tvertimod jeg har den uafbrudt for
							Øje. Idet jeg forsøger at levere de fremmede Literaturers indre
							Historie, giver jeg paa ethvert Punkt indirekte Bidrag til den danske
							Literaturhistorie. Jeg maler den Baggrund, som er nødvendig, for at vor
							Literatur paa den kan springe frem med sin Ejendommelighed. Jeg
							udarbejder den Underbygning, hvorpaa efter min Overbevisning den moderne
							danske Literaturs Historie hviler. Er Fremgangsmaaden den indirekte, saa
							er den derved saa meget mere grundig. Dog vil jeg gerne med faa Ord
							angive, hvilket det Resultat omtrentlig er, hvortil en Sammenligning
							mellem dansk og fremmed Literatur i dette samme Tidehverv har ført mig.Forholdet mellem Tyskland og Danmark her er det: Den  tyske Literatur er i dette Tidsrum forholdsvis
							oprindelig ved sit Sigte og sit Indhold. Den danske fortsætter dels en
							særligt nordisk Aare, dels bygger den paa Grundlag af den tyske. De
							danske Forfattere har gennemgaaende læst og tilegnet sig de tyske,
							hvorimod disse aldrig har læst de danske Skribenter eller modtaget nogen
							Paavirkning af dem. Steffens, som bibringer os Stødet fra Tyskland, er
							Schellings afgjorte Lærling. Bevissted er dette Stykke af et Brev fra
							Steffens til Schelling: «Jeg er Deres Elev, helt igennem Deres Elev.
							Alt, hvad jeg kan yde, tilhører oprindeligt Dem. Det er ikke en
							forbigaaende Følelse, det er en fast Overbevisning, jeg har om at det
							forholder sig saaledes, og jeg skatter mig derfor ikke ringere. Naar jeg
							da engang har frembragt et i Sandhed betydeligt Værk, som jeg gad kalde
							mit, og naar det er blevet anerkendt, da vil jeg offenlig træde frem,
							med Begejstringens Varme nævne min Lærer og række Dem den vundne
							Laurbærkrans »*).I dette Forhold til Tyskland ligger flere Følgesætninger: I Tysklands
							Poesi mere Liv, i Danmarks tilsvarende Poesi mere Kunst. Det er
							Tyskland, som graver Æmnerne op. Den Literatur, som med Romantiken
							begynder, lever og aander i inderlige Stemninger, svælger i Følelser,
							tumler med Spørgsmaal, skaber Former, som den selv uophørligt slaar itu.
							Den danske Literatur modtager de af Liv sprudlende Stoffer og Tanker, og
							det lykkes den ofte at give dem en mere sikker Form og et meget klarere
							Udtryk, end de fik i deres Hjemstavn. (Man tænke f. Eks. paa Heibergs
							Forhold til Tieck.) Dels anvender og bearbejder den dem, dels
							fremstiller den beslægtede Tanker i gunstigere og mere plastiske Stoffer
							som f. Eks. i det Materiale, den nordiske Oldtid afgav.Saaledes sker det, som jeg engang har skrevet: Paa dansk Grund fik
							Romantiken større Klarhed og mere Form. Den blev mindre natlig, den
							vovede sig tilsløret ud i Solen. Den følte, at den var kornmen til et
							ædrueligt og besindigt Folk, der endnu ikke var blevet ganske enigt med
							sig selv, om ikke Maanens Skin var unaturligt og sentimentalt. Den steg
							op af Bjergenes Minegange, hvorfra Novalis i sine Bjergmandssange første
							Gang havde manet den frem, og slog med Vaulundur paa Bjergets Side, saa
							det revnede og lagde alle sine Skatte for Dagen i Dagens *) G. L.
								Plitt: Aus Schellings Leben. I. 309. eget Lys. Denne følte, at den var
							kommen til en anden Natur, niere smilende, mild og idyllisk, den rystede
							det Uhyggelige af sig, dens tykke, uformelige Taager' fortættede sig til
							slanke Elverpiger, den glemte Harzen og Blocksbjerg, og en smuk St. Hans
							Aften opslog den sit Fyrstesæde paa Dyrehavsbakken*).Aladdin er et bedre og mere anskueligt
							Digterværk end Tiecks Kaiser Octavianus. Men til
							Gengæld kunde Oehlenschläger ikke nægte Tieck, at Aladdin aldrig var bleven skrevet, ifald Octavianus ikke havde eksisteret. Heibergs Julespøg og Nytaarsløjer er nok saa vittigt et Stykke som
							Tiecks aristofanisk-stridbare Satirer, men den hele Form, Teatret i
							Teatret, Literatursatiren, Blandingen af Følsomt og Ironisk er laant fra
							Tieck, og hvad værre er, kun forstaaelig ud fra Tiecks Grundsætninger.
							Der er med ét Ord mere Form i Oehlenschläger, Hauch, Heiberg end i
							Novalis, Tieck, Fr. Schlegel, men der er mindre Indhold, det vil sige
							mindre Liv, mindre ligefremt Forhold til Livsrørelserne. Den tyske
							Literatur har altfor tit været Mellemled. Man har hos os for ofte ladet
							de store Livsspørgsmaal ligge, sat dem tildørs udenfor Literaturen, naar
							man ikke formaaede at bringe dem i regelret-digterisk Form.Sjælehistorisk kan dette udtrykkes saaledes: Vore romantiske Forfattere
							har for det Meste som Kunstnere været mere end de tyske, som Aander
							mindre. Hos den tyske Forfatter er der i Regelen i hver nok saa lille
							Frembringelse, den være uplastisk, den være svag eller endog forfejlet,
							udtalt en hel Livsbetragtning, og en, som ikke er grebet ud af Luften,
							men en gennem et Livs Erfaring og Overvejelse modnet og udviklet, præget
							af den hele forbausende mangesidige Dannelse, som udmærker den tyske
							Aand. Et Digt af Novalis, en Novelle af Tieck eller Hoffmann, et
							Skuespil af Kleist indeholder et digterisk-tænksomt Grundsyn paa Livet,
							og dette Grundsyn er en Mands, ikke alene en Digters. En Tragedie af
							Oehlenschläger, et Æventyr af Andersen, en Vaudeville af Hostrup derimod
							vil næsten altid udmærke sig ved udpræget digteriske Egenskaber sora
							Fantasi, Følelse, Lune, Lystighed, ungdommeligt slaaende og friske Træk,
							men Grundanskuelsen er, naar den er poetisk, altfor tit et Barns. Om en
							gennem et Forhold til Videnskaben indvunden og under Livets Gang
							bestandig dybere gaaende Livsbetragtning *) Samlede Skrifter, første Bind, S. 464. er der næsten kun hos Heiberg Tale. Af
							en egenlig Udvikling findes der ofte kun svage Spor. Digtere som
							Oehlenschläger, Winther eller Andersen er ligesaa fuldkomne i deres
							Ungdoms Arbejder som i deres kraftige Alders. Talentet faar undertiden
							med Aarene en Smule Fedme som hos Oehlenschlåger. Undertiden bliver
							Idealet stedse mere magert som hos Paludan-Müller. Hvor en Omdannelse
							finder Sted, bestaar den sjældent i, at man efterhaanden former sig selv
							et Livssyn; man siaar, efter i nogen Tid at have holdt sig paa Poesiens
							snevre Sti, ind paa en af de to store Alfarveje, enten paa
							Spidsborgervejen eller Kirkevejen. Slobrokken eller det sorte Ornat! det
							er næsten altid det Klædebon, man bærer, naar man aflægger den poetiske
							Ungdoras Slængkappe.Gennemgaaende gælder det, at Tysklands romantiske Forfattere næsten
							overalt, hvor de kan sammenlignes med de Danske, har en originalere
							Livsbetragtning og er som Personligheder større, hvad de end som Digtere
							er.En tredje Side af samme Sag er denne: De danske Forfattere har som Regel
							det Fortrin at undgaa de Udskejelser af Smag og Fantasi, hvortil de
							fremmede hyppigt forfalder. De standser itide, de undgaar Paradokset,
							eller de forfølger det ikke ud i den yderste Følgeslutning; de har den
							Sikkerhed, som medfødt Ligevægt og medfødt Flegma giver, de er næsten
							aldrig skamløse, forvovne, gudsbespottende, oprørske, vildt fantastiske,
							helt følsomme, rent uvirkelige eller rent sanselige; de løber sjældent
							løbsk, de stormer aldrig Himlen, de falder aldrig i en Brønd. Dette er
							det, som gør dem saa yndede blandt deres Landsmænd. En sikker Smag og
							Elegance som den, der udmærker Heibergs Poesi og Gades Musik, en sund og
							kraftig Naturejendommelighed som den, der stempler Oehlensehlägers og
							Hartmanns bedste nordiske Frembringelser, vil altid af de Danske skattes
							som Udtryk for en ædel og behersket Kunst. Hvad indeholder i Modsætning
							hertil Tysklands romantiske Hospital ikke for overspændte
							Personligheder! En brystsvag Herrnhuter med Tæringspatientens
							Sanselighed og Tæringens overjordiske Længsler - Novalis. En
							ironisk Melankoliker med Synsvildelser og sygelige katolske
							Tilbøjeligheder. Jeg mener Tieck. Et poetisk-impotent Geni med Geniets
							Trang til at gøre Oprør og Afmagtens Trang til at underkaste sig et
							udvortes Magtsprog - Friedrich Schlegel. En forvaaget Fantast
							med halvt  vanvittige Dranker-Fantasier
							som Hoffmann. En fjantet Mystiker som Werner og en genial Selvmorder som
							Kleist. Husk paa Hoffmann, fra hvem Andersen udgik, og se, hvor sund,
							men ogsaa hvor nøgtern og rolig Andersen ser ud ved Siden af sin første
							Mester!Altsaa at der er mere Harmoni i de Danske, det er vist. Og at Den, der
							sætter Harmonien, selv en fattigere, som det Højeste i Kunsten, maa
							sætte den danske Literatur i vort Aarhundredes første Aartier meget
							højere end den tyske, er let at fatte. Den har imidlertid for en stor
							Del vundet sin Harmoni ved Forsigtighed, ved Mangel paa kunstnerisk Mod.
							De danske Digtere er ikke faldne ned, fordi de ikke er stegne derop,
							hvorfra der var Fare for at falde. De har overladt det til Andre at
							bestige Montblanc. De har undgaaet at brække Halsen, men de har ogsaa
							ladet de Alpeblomster staa, som kun blomstrer paa de højeste Bjergtinder
							og ved Afgrundens Rand. Hvad det synes mig, at vi ikke har skattet nok i
							Literaturen, det er Dristigheden, den Dristighed, der er det Samme som
							Forfatterens Evne til hensynsløst at udtrykke sit bestemte kunstneriske
							Ideal. Denne Dristighed, hvormed Forfatteren forfølger det for hans
							Retning Typiske, er ofte det, som i Værket bliver Skønhed. Eller
							tydeligere: Naar en Retning som Romantiken f. Eks. anslaar den
							fantastiske Streng, synes den Forfatter mig interessant fremfor alle,
							som driver Fantasteriet op til den kækkeste Højde - som
							Hoffmann. Jo mere vildt fantastisk han er, des skønnere er han, ligesom
							Poplen, jo højere den er og Bøgen, jo bredere og mægtigere. Skønheden
							ligger i den Dristighed og Kraft, hvormed det Typiske er udtrykt. Den,
							der opdager et nyt Land, kan under Opdagelsen strande paa et Skær. Det
							er let at undgaa Skæret og lade være at opdage Landet. Vore Romantikere
							er aldrig vanvittige som Hoffmann, men heller aldrig dæmoniske som han.
							De taber i betagende og overvældende Liv og Energi, hvad de vinder i
							Læselighed og Klarhed. De opnaar forholdsvis flere Læsere og flere Arter
							af Læsere, men de opnaar ikke at vinde dem saa helt. Den kraftigere
							Oprindelighed afskrækker Flere og fængsler stærkere. Vi har i vor
							romantiske Retning ikke Fr. Schlegels dumdristige Usædelighed, men
							heller ikke hans geniale Modsigelsesaand, og man tager hos os som givet
							og fast, hvad hans Lidenskab bringer til at smelte, og hvad hans Kækhed
							støber i nye og sære Former. Vi faar hos os  heller ikke det katolske Lønsigte. Det vil
							sige, vi faar protestantisk Rettroenhed i den mest forhærdede Form, vi
							faar Overjordiskhed og Pietisme, vi faar i Grundtvigianismen en Retning,
							der glider ned ad det Skraaplan, som fører til Katolicisme; men her som
							altid gør vi ikke Skridtet fuldt ud. springer tilbage fra de yderste
							Slutninger. Heraf følger, at Reaktionen hos os er langt mere snigende og
							skjult. Tilhyllet som Lasten er det, klamrer den sig til Kirkens Altre,
							der altid afgav et Tilflugtssted for Forbrydere af enhver Art. Man kan
							aldrig ret komme den paa Klingen, aldrig uden videre overbevise den om,
							hvortil følgerigtigt dens Grundsætninger fører, nemlig til
							Samvittighedstvang, Inkvisition og Tvangsherredømme. Kierkegaard er f.
							Eks. rettroende, i Politiken Enevældens Tilhænger, ved Enden af sin Bane
							fanatisk. Han undgaar imidlertid hele sit Liv igennem - og
							dette Træk er ægte romantisk - at drage nogensomhelst ydre
							eller social Følgeslutning af sin Lære; man skimter kun glimtvis
							Begejstringen for Inkvisitionen, Hadet til Naturvidenskaberne. Tag i
							Modsætning hertil en anden Rettroenhedens og Enevældens Ridder, Joseph
							de Maistre, en ligesaa ædel og oprigtigt troende Mand som Kierkegaard og
							med et ligesaa menneskekærligt Sind. Han driver alle sine Anskuelser ud
							i deres klare Konsekvenser, skyer intet Træk, der i lige Linje maa
							udledes af hans Overbevisning. Som Kierkegaard er han en glimrende
							begavet, gennemdannet Aand. Men medens Kierkegaard, naar Talen er om
							Virkeligheden, som en gammel Jomfru viger tilbage for «Udvorteshedens
							Spektakel», drager han kækt alle praktiske Følgeslutninger.Det berømte Afsnit om Bøddelen i sjette Samtale af Soirées de Saint-Petersbourg lader i Tydelighed Intet tilbage
							at ønske. Bøddelen er «det ophøjede Væsen», «Samfundets Hjørnesten»; med
							ham «forsvinder al Samfundsorden». To Magter udkræves efter de Maistres
							Anskuelse i den moderne Stat for at styrte de rerolutionære aandelige
							Kræfter, som den franske Omvæltning har sluppet løs, dem som ikke vil
							tro, og dem som ikke vil lyde: den ene er Paven, den anden er Bøddelen.
							Paven paa den ene Side, Bøddelen paa den anden, det er Samfundets tvende
							Grundpiller: hin rammer den oprørske Tanke med sin Bulle, denne det
							oprørske Hoved med sin Økse. Det er en Nydelse at læse en saadan
							Udvikling. Her er Kraft og Besluttethed, et fuldt Udtryk for en klar
							Tanke, en energisk og uhyklet Reaktion. Og  de Maistre er sig lig paa alle Omraader, han er
							ikke som danske Reaktionære (eller Liberale) politisk frisindet og
							socialt reaktionær, religiøst reaktionær og politisk liberal eller
							halvliberal: han hader den politiske Frihed, han spotter (i sine Breve)
							Kvindens Frigørelse, han forsvarer (i et eget Skrift) med Varme og
							Fasthed den spanske Inkvisition og ønsker i sit Hjertes Renhed og med al
							sin mandige Sjæls Alvor Kætterbaalene genindførte, og skammer sig ikke
							ved at sige det, da han tænker det. Se en saadan genial og fremragende
							Mand, stor som Minister, stor som Forfatter, der opofrer hele sin Formue
							hellere end at gøre den ringeste Indrømmelse til Revolutionen, som han
							hader, eller til Napoleon, hvem han afskyr, en saadan Mand, der uden
							Vaklen forguder Skarpretteren som Ordenens uundværlige Hævder, planter
							Galgen midt i sin Lovbog og rækker Kirken Økse og Baal - det
							er et Fysiognomi, en stolt og kæk Profil, som udtrykker en Aandsretning,
							og som man ikke glemmer; det er en Type, som man glæder sig over, som
							Naturforskeren fryder sig ved et udmærket Eksemplar af en Race, hvoraf
							han hidtil kun har truffet paa forjaskede og uklare Eksemplarer, og det,
							at den Art Personligheder ikke forekommer i vor Literatur, er en
							Omstændighed, som man praktisk kan regne os til Lykke, men som i ethvert
							Tilfælde giver Literaturens Historie en mindre plastisk Karakter.Man sige længe nok, at det kun er de gode og sunde Elementer af den tyske
							Romantik, vi har tilegnet os. Man se, hvorledes de tyske Romantikere
							ender, og begribe, at der i Romantiken fra først af var dulgt et
							reaktionært Princip, der tvang deres Løbebane ud i den Bue, den beskrev.Friedrich Schlegel, engang Forfatter af Lucinde,
							Fichtes fritænkerske Beundrer, der i sit Forsøg
								angaaende Repablikanismens Begreb havde kaldt den demokratiske
							Republik, endog med Stemmeret for Kvinderne, den eneste fornuftige
							Statsform, omvender sig til Katolicismen, bliver Mystiker i
							Rettroenhedens Tjeneste og stræber i sine senere Skrifter at bane den
							reaktionære Enevoldsmagt Vej. Novalis og Schleiermacher, der begge
							oprindeligt udviser en Blanding af Panteisme og Pietisme, af Spinoza og
							Zinsendorf, fjerner sig stadigt mere fra Spinoza og nærmer sig
							Rettroenheden stedse mere: Schleiermacher fornegter i sit senere Liv
							sine af den reneste Begejstring udsprungne Breve om
								Lucinde, Novalis - der som Yngling i sine Breve
							kalder sig «i Stand til enhver Art Oplysnings, ønsker at komme  til at opleve «en ny Bartholomæusnat
							for Tvangsvælde og Fængsler, attraar en Fristat og i Anledning af
							Anklagen mod Fichte for Ateisme bemærker: «den vakre Fichte strider
							egenlig for os alle» - ender med at prise Kongen som jordisk
							Fatum, fordømme Protestantismen som revolutionær, prise Pavens verdslige
							Magt og forherlige Jesuitismens Aand. Fouqué, Ridderen uden Frygt og
							Dadel, er tilsidst ikke andet end en Heldøre, der Don Quijote-agtigt
							sværmer for Tilbageførelsen af Lenstidens Tilstande. Giemens Brentano,
							engang den overgivneste Poet, i Liv som i Digtning altid paa Fejdefod
							imod al nedarvet Vedtægt, bliver en hysterisk-synsk Nonnes enfoldige
							Skriver og fylder fem Aar igennem hele Bind med Anna Katherina Emmerichs
							Betragtninger. Zacharias Werner er en Variant af den samme romantiske
							Type. Fra først af er han Oplysningens Mand, gaar imidlertid hurtigt
							over i sædelig Opløsningstilstand; han forherliger først Luther, bliver
							saa Katolik og tilbagekalder hin Forherligelse, bliver endelig Præst og
							forener i sit Liv som i sine følsomt-skamløse Digtninge og Prædikener
							den raaeste Sanselighed med gejstlig Salvelse. - Eller hvad
							var han, den Steffens, der stormede den romantiske Himmel, bragte
							Romantikens Ild til Danmark og satte Sindene i saa voldsom Bevægelse, at
							han blev tvungen til at forlade sit Fædreland? En ærlig og blødagtig
							Natur med et Hoved fuldt af Begejstring og Forvirring, lutter Følelse og
							efterfølende Fantasi, uden Skarphed i Tanken og uden Fylde eller Fynd i
							Stilen. Det er bogstaveligt umuligt at læse hans saakaldte
							videnskabelige Skrifter fra hans senere Tid; man drukner i tyndt Føleri
							og kvæles af Kedsommelighed. «Naar han,» siger Julian Schmidt, «foredrog
							Naturfilosofien fra preussiske Lærestole i sit fejlfulde Tysk, slog hans
							matematiske Beregninger ikke til og hans fysiske Forsøg uvægerligt fejl,
							men han henrev sine Tilhørere ved den naivt barnlige Andagt, der lyste
							ud af hans præstelige Foredrag.» Naivetet fattedes i hine Dage sjældent
							en Nordbo. I sin gode Tid havde Steffens en uskyldig Morskab af paa
							naturfilosofisk Vis at genfinde Menneskesjælens Kræfter i Stenene og
							menneskeliggøre Geologi og Botanik. Men Julirevolutionen bragte ham rent
							fra Viddet. Pietismen, i hvis Arme han i de sidste tretten Aar havde
							befundet sig vel, og for hvilken gamle tørre Dame han allerede havde
							brudt adskillige Lanser, opflammede ham til at slutte sin  literære Virksomhed med en Række matte Angreb
							paa det unge efterrevolutionære Tysklands Mænd og deres Skrifter.Han fulgte her kun den Vej, som hans Lærer Schelling var gaaet.
							Schelling, der i Modsætning til Fichte og hans rene Jeg-Lære havde
							krænget Aandens dunkle Naturside ud, og grundet Filosofien ligesom
							Kunsten og Religionen paa det geniale Syn, den saakaldte intellektuelle
							Anskuelse, havde den frie Vilkaarlighed i sit Princip, i sin Mangel paa
							Metode, den Vilkaarlighed, der er Romantikens Kærne. Allerede i sin Bruno (1802) havde han indflettet det senere saa
							betydningsfulde Stikord «kristelig Filosofi», hvorvel han endnu hævdede,
							at Biblen ikke paa langt nær i ægte religiøs Værdi kunde sammenlignes
							med Indernes hellige Bøger, et Standpunkt, som endog Görres i
							Begyndelsen af sin Forfatterbane forfægter. Da han som Novalis paa
							Tiecks Foranledning fordybede sig i Jakob Böhme og de øvrige Mystikere,
							begyndte han mystisk at filosofere over «Naturen i Gud», et Udtryk, som
							Martensens Spekulative Dogmatik som bekendt
							senere har taget til Indtægt; men da han kort derefter som Professor i
							München blev optaget i Adelsstanden, udnævnt til virkelig Geheimeraad og
							Formand for Videnskabernes Akademi i det inderligt katolske og klerikale
							Bayern, da begyndte den senere saa meget omtalte «Aabenbaringsfilosofi»
							at spire i hans Sjæl. Snart var Forvandlingen foregaaet. Ildmanden var
							bleven til en Hofmand og Forkynderen til en Udraaber, der ved
							Hemmelighedskræmmeri, ved vidunderlige Programmer om en Videnskab, «man
							hidtil havde anset for umulig», ved aldrig at ville lade trykke, men
							blot meddele, og aldrig meddele helt, gjorde sig værdig til nogen Tid
							efter Hegels Død at blive kaldt fra Bayern til Berlin for at række
							Statsreligionen i den bestaaende kristelig-germanske Politistat en
							hjælpende Haand og lære en Statsfilosofi, der efter hans eget Sigende
							ikke vilde være Andet end Lære om Kristus. Her var det saa, at den unge
							Slægt, Hegels Lærlinge af Venstre, faldt over ham og rev hans
							hemmelighedsfulde Spindelvæv i tusinde Stykker.Dog Schelling er endnu den mindst forstandsfjendske; han selv bliver
							ivrigt forkætret af den af Kierkegaard beundrede Franz Baader, den
							genfødte Jakob Böhme, der bebrejder ham, at han stiller Treenigheden paa
							en logisk Balancerstang, men især at han har gjort sig skyldig i det
							Fritænkeri at nægte den onde Aand som personlig Djævel. De øvrige
							romantiske Filosofer  udtaler sig i
							Overensstemmelse hermed. Schubert skriver Drømmens
								Symbolik, beskæftiger sig for fuldt Alvor med Drømmetydning
							- Romantikernes hele Poesi havde jo Drømmen til Ideal
							- og svælger i Maanesyge og Aandeseeri som i de højeste Kilder
							til Kundskab. Seerinden fra Prevorst, som Strauss betegnende nok
							begynder sin Virksomhed med at afsløre, spiller i hin Tid en vigtig
							Rolle. Görres endelig, han, der under den store Revolution havde
							istemmet sin «Triumfsang over Roms Fald og det hellige romerske Riges
							Undergang» senere taget stor og ærefuld Del i Vækkelsen af den tyske
							Folkeaand under Kampen mod Napoleon, bliver Forfatter af Den kristelige Mystik, den Bog, som Kierkegaard
							læste med hellig Gysen, ruller sig i Martyrernes Blod, nyder
							Helgenindernes Pinsler og Henrykkelse, skildrer i hvad Orden
							Glorieudstraaling, Naglegab og Saaret i Siden viser sig paa de Helgener
							og Helgeninder, som dermed benaades, og kaster sig, han, den fordums
							Jakobiner, næsegrus ned for den ene saliggørende katolske Kirke,
							lovsyngende Fyrsternes hellige Alliance. Føj saa hertil Politikerne:
							Adam Müller, der, som Gottschall træffende har sagt, søger Novalis' blaa
							Blomst i Politiken og vil sammensmelte Stat, Videnskab, Kirke og Teater
							til en vidunderlig Enhed; Haller, der skjuler sin Overgang til
							Katolicismen for at beholde sine Embeder, og som i sin Restauration af Statsvidenskaberne grunder disse
							Videnskaber paa Præstevælden; Leo, mod hvem Ruge fører sin glimrende
							Angrebskamp, som i samme Aand ivrer mod Tidsalderens Humanitet og Sky
							for at udgyde de Radikales Blod; Stahl, der i sin Retsfilosofi
							sammenligner Ægteskabet med Forholdet mellem Kristus og Menigheden,
							Familien med Treenigheden og den jordiske Arveret med Retten til den
							himmelske Arv - man lægge alt dette sammen, og man vil føle,
							hvorledes Romantiken ender som med en sand Heksesabbat, i hvilken
							Filosoferne spiller de gamle Kærlingers Rolle, under Oplysningshadernes
							Tordnen, under Mystikernes vanvittige Hyl og under Politikernes Raaben
							paa Politistat, Kirkemagt og Præstevælde, mens Teologien og Teosofien
							kaster sig over Videnskaberne og kvæler dem under deres Kærtegn.IDen, som ved Hjælp af Rejser og Bøger opnaar et Indtryk af det nuværende
							Tyskland, kan, naar han ser tilbage til det Tyskland, der eksisterede
							ved det forrige Aarhundredskifte, ikke noksom forundres over Forskellen.
							Hvilken Afstand mellem nu og da! Hvem skulde tro, at dette
							virkélighedselskende Tyskland engang har været et romantisk Tyskland!Alle offenlige Ytringer, alle private Samtaler, ja selv Byernes Grundtræk
							bærer i vore Dage Præget af en afgjort Virkelighedssans. Gaar man en
							Gade ned i Berlin, møder man overalt det stramme, uniformerede, med
							Hæderstegn bedækkede Militær. I Boghandlervinduerne ligger overvejende
							Literatur med et praktisk Formaal. Selv Bohave og Smagsgenstande er
							paavirkede af den nye Aand. Intet kan se mere plumpt og krigerisk ud end
							en berlinsk Galanteributik. Paa de Taffeluhre, hvor fordum en Ridder i
							Rustning knælende kyssede sin Dames Fingerspidser, staar nu Uhlaner og
							Kyradserere i Uniform, Spidskugler hænger ved Lommeuhrene som Nips, og
							Geværer i Pyramide danner Lysestager. Det Metal, som er paa Mode, er
							Jernet. Det Ord, som er paa Mode, er ogsaa Jernet. Hint Folk af Tænkere
							og Digtere er for Øjeblikket sysselsat med alt Andet end at digte og
							filosofere. Selv højtdannede Tyskere er nutildags uvidende i Filosofi
							- ikke en af tyve tyske Studenter har i vore Dage læst det
							Mindste af Hegel - Interessen for Poesi i bunden Form er saa
							godt som slet ingen, de politiske og sociale Spørgsmaal vækker hundrede
							Gange mere Opmærksomhed end Dannelses-Opgaverne og Hjertets Gaader.
							- Og det er dette Folk, som engang fortabte sig i romantiske
							Grublerier og Drømmerier og saa sin Talsmand i Hamlet. Hamlet og
							Bismarck! Bismarck og Romantik! Sikkert har den store tyske Statsmand
							især af den Grund formaaet at rive hele Tyskland med sig, fordi han
							bragte Folket i sin Person alle de Egenskaber, som det saa længe havde
							savnet og sukket efter. Med ham har Politiken afløst Æstetiken. Tyskland
							er blevet Et, Militærmonarkiet har opslugt Smaastaterne og med dem alle
							deres Lehnstids-Idyller, Prøjsen er bleven Tysklands Piemont og har
							paatrykt det nye Rige sin regelrette og praktiske Aandsretning, paa
							samme Tid som Naturvidenskaberne har fortrængt eller omformet
							Filosofien, og som den nationale Idé har fortrængt eller tillempet
							Humanitetsidealet.  Frihedskrigen 1813
							var overvejende et Udslag af Begejstring, Sejrene i 1870 fortrinsvis et
							Udslag af den forsynligste Beregning.Den Idé, under hvis Stjerne det nye Tyskland staar, er Ideen om at
							indordne sig i et Hele. Den gennemtrænger Livet og Literaturen.
							Udtrykket I Række og Geled (Titlen paa en Roman
							af Spielhagen) kan i denne Henseende betegnes som det almindelige Løsen.
							Man vil samle det Spredte og udsprede den paa altfor faa Hænder
							opsamlede Kultur, man vil grunde en stor Stat og et stort Samfund og
							fordrer Afkald af den Enkelte til Bedste for Massevirkningen.
							Massevirkningen! Den finder man overalt i Tidsalderens betydeligste
							Fremtoninger. Det er Troen paa den, som ligger til Grund for Bismarcks
							Organisation som for Lassalles Agitation, for Moltkes Krigskunst som for
							Wagners Musik. Det er Viljen til at opdrage Folket og samle det om
							fælles Maal, der ligger bagved Prosaskribenternes Forfattervirksomhed.
							Det at holde sig til Sagen og Genstanden har alle de Frembringelser
							tilfælles, der sikrest afspejler Tiden. Massevirkningen betinges i
							Literaturen af Forholdet til historiske Tanker. Den Enkeltes Forhold til
							Staten, Opofrelsen af den personlige Egenraadighed og Originalitet, idet
							Jeget spændes for Statsvognen, staar i denne Literatur i skarp
							Modsætning til Romantikens Forgudelse af det aandrige Individ med alle
							dets Særheder og til Ligegyldigheden for alt Historisk og Politisk.
							Romantiken var og blev jo fortrinsvis Salonpoesi og dens Ideal det
							aandrige Selskab og den æstetiske Te (se f. Eks. Samtalerne i Tiecks Fantasus).Ti hvor ganske anderledes saa det ikke ud i Livet og i Literaturen
							tilforn! Overalt ser vi det løsrevne Selv i dets hjemløse Vilkaarlighed.
							Det frie uhistoriske Selv det er Stjernen her. Hele Riget er delt i en
							Mangfoldighed af Smaastater under 300 Suveræner og 1500 Halvsuveræner. I
							disse hersker det attende Aarhundredes saakaldte oplyste Enevælde med
							sine smaaligt forstenede Samfundsforhold. Adelsmanden er Herre over sine
							Livegne, Husfaderen Jeronimus overfor sin Familie; paa alle Kanter
							streng Justits og ingen Retfærdighed. Ingen store Opgaver i
							Virkeligheden for den Enkelte; derfor ingen Plads for Geniet. Teatret
							bliver det eneste Sted, hvor den, som ikke er fyrsteligt født, kan
							gennemleve alle Menneskelivets Optrin. Deraf Literaturens Teatergalskab.
							Da der intet Samfund er at virke i, faar al Virksomhed nødvendigvis Form
							enten af Kamp mod  Virkeligheden eller
							af Flugt fra den. Flugten forberedes ved Indflydelsen fra den
							genopdagede Antik, ved Indtrykkene fra Winckelmanns Skrifter, Kampen ved
							Paavirkning af Englands følsomt-tungsindige Digtere (Young, Sterne) og
							af Franskmanden Rousseau, der æres som den Naturens Forkynder, der efter
							Schillers Udtryk «vil gøre de Kristne til Mennesker».Først og fremmest gælder det nu for os om at efterspore hin Stjernes
							Oprindelse, det frie, romantiske Jegs Tilblivelseshistorie. Tysklands
							største Aander har alle staaet Fadder til dets Fødsel.Det moderne tyske Aandsliv blev grundlagt af Lessing. Tankeklar,
							viljesstærk og udrustet med en levende Drift til Virksomhed, som han
							var, blev han paa alle Omraader, hvor han greb ind, Reformator. Med fuld
							Bevidsthed om hvad han gjorde oplyste og opdrog han det tyske Samfund.
							Hans Væsen var mandig Selvstændighed og- rastløs Kamplyst. Hans
							personlige Ideal, som det aabenbarer sig i hans Liv og hans Værker, er
							den stolte Uafhængighed og den lyse Menneskekærlighed, der overvinder
							alle Religionsbekendelsernes Forskelle. Saaledes blev hans Jeg, saa
							ensom han end stod i sin Tid, til en Lysets Kilde. Han blev «den tyske
							Prosas Prometheus». Hans Stordaad var den, for alle følgende Tider at
							udløse den tyske Dannelse af Teologiens Svøb, som Luther havde udløst
							den af Pavedømmets. Hans Liv og hans Kritik var Handling, og Poesiens
							Væsen blev for ham ogsaa Handling. Han fremstillede Mennesker, som var
							bevægede af dramatisk Lidenskab. Han hævdede i Modsætning til den
							teologiske Lære om Straf og Belønning det at gøre det Gode for det Godes
							Skyld som den højeste Sædelighed. Og Verdenshistorien blev ham en
							Menneskeslægtens Opdragelse. Vel er hos ham selve Ordet Opdragelse
							forsaavidt brugt i Kraft af en Indrømmelse, som han vidste, at Læserne
							ikke kunde forestille sig en Udvikling uden en guddommelig Opdrager; men
							ligefuldt er Ideen om den naturlige Udvikling ikke en Idé, med hvilken
							han er fortrolig. Historien er for ham Oplysningens Historie. Jeget er
							ham ikke Natur, men ren Aand.I Grunden er det Bedste i hans Væsen den nu opdukkede Gruppe af
							Romantikere fuldstændigt fremmed, mere fremmed end hvilkensomhelst anden
							tysk Storheds Væsen, Schillers end ikke undtaget. Da det imidlertid var
							hans Lærlinge, Mænd som Nicolai, Engel, Garve, Schütz, der fra
							Oplysningsstandpunktet  var de
							begyndende Romantikeres arge Fjender og hensynsløse Forfølgere, saa laa
							den Tanke nær at udskille Lessings store Navn fra Forbundet med dem. Det
							skete i en Afhandling af Friedrich Schlegel, som fremhæver Lessings
							store, vide Blik og forøvrigt lægger hele Vægten paa det Uregelmæssige
							hos ham, det dristigt Revolutionære, det Usystematiske, det Paradokse,
							betoner hans krigerske Vid og fremsøger Alt, hvad der hos ham kunde
							udlægges som Gynisme. Paa en blot og bar Forstandens Helt kunde
							Romantikerne jo ikke beraabe sig som paa en Forgænger; de forsøgte
							derfor at betegne Næringsstoffet i hans Værker som det rene Krydderi,
							som Saltet, der bevarer mod Forraadnelse.Langt mere skyldte Romantikerne Herder. Saavel ved deres Fortsætten af
							«den stormende Voldsomheds Tidehverv» som ved deres Evne til Forstaaelse
							og Gengivelse af Verdenspoesien nedstammer de fra ham. I Herders Aand
							spirede jo det nye Aarhundrede, som Lessings Aand havde afsluttet det
							gamle. Han sætter Vorden og Voksen over Tænken og Handlen. For ham er
							det sande Menneske ikke blot et tænkende og sædeligt Væsen, men et
							Stykke Natur. Han elsker overalt det Oprindelige og vurderer det højest;
							han foretrækker Anskuelsen for Forstanden og vil overvinde
							Indskrænketheden ikke ved Forstand men ved Oprindelighed. Det anskuende
							Menneske er ham det menneskeligste. Hans eget Geni var Modtagelighed.
							Han udvidede sit Jeg til Forstaaen af alt Oprindeligt, men begreb i
							Kraft af Følelse og optog paa denne Maade en Fylde af Menneskeliv og
							Folkeliv i sin Sjæl.Fra ham faar Romantikerne det, det er værdifuldest ved deres Kritik, den
							alsidige Modtagelighed, der ytrer sig som Drift til at oversætte og
							forklare; fra ham faar de den første Tilskyndelse til videnskabelig
							Udforskning af vesterlandske og østerlandske Sprog, fra ham udgaar deres
							Kærlighed til det Folkelige i den hjemlige som i
							den fremmede Skriftverden, til spanske Romancer og til Shakespeareske
							Dramer. Herder forstod ud fra Helheden som Goethe efter ham. Hans
							dybtskuende Forstaaelse af Folkeslagenes Ejendommelighed bliver hos
							Goethe til genialt Snarsyn overfor det Typiske i Naturen for endelig hos
							Schelling at forherliges som intellektuel Anskuelse. Til ham lader
							Romantikernes Uvilje mod Formaalsbegrebet sig føre tilbage. Hans
							historiske Opfattelse medførte, at Begrebet Formaal blev udvist  af Historien; det Skete har Aarsager og
							lyder Love, men lader sig ikke forklare ved noget endnu ikke Indtraadt,
							et Formaal. Kun at Romantikerne overførte Formaalsløsheden paa det
							personlige, sjælelige Omraade. For dem er Formaalsløshed et andet Udtryk
							for den romantiske Genialitet: det geniale Menneske lever uden bevidste
							Hensigter; Formaalsløshed er Lediggang og Lediggangen de Udkaarnes
							Kendetegn og Forret. Herder selv var vidt fjernet fra dette Vrængbillede
							af en Verdensanskuelse. Men fra ham stammer en ny Opfattelse af det
							geniale Jeg, den, at Geniet er det Umiddelbare *dolgoeO* bestaar i en
							vis Evne til at fornemme og anskue uden at ty til abstrakte Begreber.
							Det er denne Opfattelse af det Geniale, der hos Romantikerne bliver til
							Ringeagt for al Erfarings-Metode i Videnskaben og til Godkendelse af de
							særeste Luner i Kunsten.Goethe var Opfyldelsen af alle de Løfter, Herder havde givet. For ham var
							Mennesket ikke blot teoretisk det sidste Led i Natur-Altet, men i hans
							Digtning fremstod Menneskene som Naturer, og i sin Forskning opsporede
							han med sit Geniblik den almindelige Udviklings Love. Hans eget Jeg var
							en Verden i det Smaa og tog sig ogsaa for de mest skarpsynede blandt
							hans yngre Samtidige saaledes ud; «Goethe er ét med Livet selv», siger
							Rahel. Og saa dyb var hans Indsigt i Naturen, saa helt var han en
							levende Protest mod enhver Overnaturlighedstro, at han efter Evne
							berøvede Geniet dets Præg af Ufattelighed og Fornuftstridighed, idet han
							i sit Levned Digtning og Sandhed forklarer sit
							eget Geni, det dybeste og mest omfattende i Tidsalderen, som et ved
							Omstændighederne udviklet Naturprodukt, og saaledes skabte den Type af
							literær Kritik, mod hvilken Romantikerne stræbte.Fra Goethe modtog den unge Slægt Forestillingen om den store, frie
							Personligheds Ret og Værd. Han havde altid levet sit eget Liv og altid
							aandet med fulde Lunger. Han havde uden nogensomhelst Angriben af
							bestaaende Samfundstilstande omformet de Forhold, i hvilke han befandt
							sig, efter sin personlige Fornødenhed. Han bliver Sjælen i det
							ungdommelige og livsglade weimarske Hof, og med Geniets og Ungdommens
							Overmod river han denne Kres med sig ind i en Hvirvel af Fornøjelser,
							Fester, Skovture, Skøjteløb og Maskerader under en vild Naturglæde, der
							snart forklares, snart «formørkes» af mere eller mindre letsindige
							Kærlighedshistorier. Jean Paul skriver til en  Ven, at han kun mundligt kan skildre ham
							Weimars Sæder. Naar blot det, at man løb paa Skøjter, var Weimars ærbare
							Filistre en Skandale, kan man ikke undres over den gamle Wielands arrige
							Udbrud, at det kun syntes at gælde om «at brutalisere den bestialske
							Natur.» Saa var det, at den blide og fine Kokette, Fru v. Stein, ti Aar
							i Træk blev Goethes Muse, Originalen til Leonore og
								Ifigenia. Og stor blev Forargelsen, da Goethe i sit Hus optog
							Christiane Vulpius, den unge Pige, til hvis Nærhed han trængte, og der
							trods sine Mangler aldrig forbitrede ham Livet ved at stille Fordringer
							til ham, og levede atten Aar med hende, inden han kirkeligt stadfæstede
							sin Forbindelse.Hvad Tyskerne kalder Lidenskabens Freigeisterei,
							dens Frihedsfølelse og Oprørsdrift havde været Udgangspunktet i Goethes
							som i Schillers Ungdomsdigtninge. De bæres af en og samme Grundstemning:
							Trods. De er revolutionære Udbrud og revolutionære Forsøg. Goethes Die Geschwister tumler med Elskov mellem
							Søskende. Hans Stella ender i sin oprindelige
							Form som Forsvar for Dobbelt-Ægteskab, og paa samme Vis skildrer Jean
							Paul i Siebenkäs Tvegifte som en Sag, Geniet har
							Lov til at begaa, naar det føler sig trykket af den først indgaaede
							Forpligtelse. Götz er den geniale Enkeltes
							tragiske Undergang i Kamp mod en slap og fordærvet Tidsalder. Schillers
								Die Räuber med sin Vignet Mod Tyrannerne og sit Motto af Hippokrates «Hvad Lægemidler
							ikke helbreder, det helbreder Jernet, hvad Jernet ikke helbreder, det
							helbreder Ilden» er en Krigserklæring mod Samfundet. Karl Moor er den
							højhjertede Idealist, der i Kastrat-Aarhundredet
							nødvendigvis maa gaa til Grunde som Forbryder. Schillers «Røvere»
							er ikke Stimænd, men Oprørere. De vil ikke plyndre men straffe; de
							udskiller sig fra Samfundet for at hævne sig paa det for begaaet Uret.
							Endnu mere personligt udtalt er Schillers Trods i de Digte fra hans
							første Tidsrum, som han skrev under Indtryk af sin Forbindelse med Fru
							von Kalb. De er omarbejdede og aldeles forvanskede i den gængse Udgave.
							Man maa søge dem i en af de store historisk-kritiske Udgaver. I det
							Digt, som senere fik Titlen Der Kampf, men som
							oprindeligt bar Overskriften Freigeisterei der
								Leidenschaft hedder det:Woher dies Zittern, dies unnennbare Entsetzen,Wenn mich dein liebevoller Arm umschlang?Weil Dich em Eid, den auch nur Wallungen verletzen,In fremde Fesseln zwang?Weil ein Gebrauch, den die Gesetze heilig prägen,Des Zufalls schwere Missethat geweiht?Nein - unerschrocken trotz' ich dem Bund entgegen,Den die erröthende Natur bereut.O zittre nicht - Du hast als Sünderin geschworen,Ein Meineid ist der Reue fromme Pflicht,Das Herz var mein, das Du vor dem Altar verloren,Mit Menschenfreuden spielt der Himmel nicht.Saa pudsig, som denne uskyldige Spidsfindighed kan lyde, saa urimelig som
							Forsikringen er, at Himlen ikke skulde tillade sig at lege en Smule med
							Menneskets Glæder, saa utvetydig er her Tendensen, og som Hettner
							slaaende har hemærket, siger Don Carlos næsten enslydende «Min Elskovs
							Rettigheder er ældre end Alterets Formler».Til den unge Dronning Elisabeth var Charlotte von Kalb Forbilledet. Denne
							unge Dame, som beherskede Schillers første Ungdom, var bleven tvungen
							til Ægteskab af sine Forældre. I Aaret 1784 lærte Schiller hende at
							kende, og i 1788 drøftede de endnu den Plan for bestandig at forene
							deres Skæbne. Kort efter at Schiller havde forladt hende, blev hun Jean
							Pauls Elskerinde. (Caroline Schlegel kalder hende i Spøg Jeanette
							Pauline.) Han beskriver hende saaledes: «Hun har to store Egenskaber,
							store Øjne, som jeg endnu aldrig har set dem, og en stor Sjæl.» Det er
							efter hans egen Tilstaaelse hende, hvem han i et af sine Hovedværker har
							skildret som Titaniden Linda. Om Linda hedder det i Titan (118. Zykel), at hun maa skaanes ikke blot af Hensyn til
							sit Væsens Skrøbelighed, men i sin Sky for Ægteskabet, der gaar meget
							vidt. Hun kan ikke engang ledsage en Veninde til Alteret; hun kalder
							dette Retterstedet for den kvindelige Frihed, det Baal, hvorpaa den
							skønneste og frieste Elskov bliver brændt, og siger, at Kærlighedens
							Heltedigt dér i det Højeste kan blive til Ægteskabets Hyrdepoesi.
							Forgæves foreholder hendes forstandige Veninde hende (125. Zykel), at
							hendes Uvilje mod Ægteskabet umuligt kan have anden Grund end hendes
							Afsky for Præsterne - at det ægteskabelige Baand jo kun
							betyder evig Kærlighed, og at enhver sand Kærlighed maa anse sig for
							evig - at man tæller ligesaa mange ulykkelige
							Kærlighedsforbindelser som ulykkelige Ægteskaber, om ikke flere o. s. v.Fru v. Kalb selv skriver til Jean Paul: «Hvorfor angle med det Ord
							forføre? Jeg beder Dem, skaan de stakkels Tingester  og ængst ikke mere Deres Hjerte og Deres
							Samvittighed. Naturen er saamænd stenet nok. Jeg forandrer aldrig min
							Tænkemaade om den Sag. Jeg forstaar ikke denne Dyd og kan ikke kalde
							Nogen salig for dens Skyld. Religionen her paa Jorden er ikke Andet end
							Udviklingen og Vedligeholdelsen af de Kræfter og Anlæg, som vort Væsen
							besidder. Vi skal ikke finde os i nogen Tvang, men heller ikke i noget
							uretfærdigt Afkald. Lad kun altid den kække, kraftige, modne
							Menneskenatur, der er sig sin Kraft bevidst og bruger sin Kraft, have
							sin Vilje; men Menneskeheden i vort Slægtled er ussel og jammerlig. Alle
							vore Love er Følger af den elendigste Ynkelighed og de usleste Behov og
							sjældent engang af Klogskab. Kærlighed behøver ingen Lov.»Der taler en kraftig Aand ud af dette Brev. Springet herfra og til
							Grundtanken i Lucinde er ikke stort, men Faldet
							herfra og til Lucinde's platte Udførelse er
							dybt. Dog ret forstaas disse Udbrud først, naar man ser de selskabelige
							Forhold, fra hvilke de udsprang, og naar man véd, at de ikke er enkelte
							løsrevne og tilfældige Udfald, men betingede ved de poetiske Naturers
							gennemgaaende Forhold til Samfundet da.De tyske Klassikeres Hovedkvarter og Samlingspunkt var dengang Weimar.
							Aarsagen til, at saa lille en By i et lille Hertugdømme blev det, lader
							sig uden Vanskelighed paavise. Af Tysklands to store Fyrster var Joseph
							den Anden altfor optagen af sine Reformbestræbelser, altfor ivrig for
							Forstandsoplysningen til at have nogen Deltagelse tilovers for den tyske
							Poesi, og den voltairianske Friedrich af Prøjsen var som bekendt altfor
							fransk i Smag og Aandsretning til at have nogen Interesse for Tysklands
							Digtere. Det blev da Smaahofferne, der tog sig af dem; Schiller havde
							sit Tilhold i Mannheim, Jean Paul sit i Gotha, Goethe var bosat i
							Weimar. I mange Tider havde Digtervirksomheden i Tyskland intet Arnested
							havt. Nu blev Weimar et Midtpunkt. Goethe kaldte Herder dertil; Wieland
							var der allerede fra 1772 af; Schiller var bleven ansat i det
							nærliggende Jena. Weimar var da det Sted, hvor i Liv som i Lære
							Lidenskaben mest hensynsløst og fordomsfrit blev forgudet som poetisk
							overfor Samfundets Vedtægt. «Ak! her er Kvinder!» udbryder Jean Paul, da
							han kommer til Weimar, «her er Alt revolutionært dristigt, og det at
							være Hustru betyder Intet.» Wieland tager sin tidligere Elskede, Sophie
							v. La Roche, i Huset «for at leve  op
							igen». Schiller foreslaar Fru v. Kalb en fælles Rejse til Paris.Saaledes begriber man, at Jean Paul under Indtrykket af Fru v. Kalbs
							Personlighed i Weimar kunde udraabe: «Saameget er vist, en aandigere og
							større Revolution end den politiske og ligesaa morderisk som denne
							banker i Verdens Hjerte.»Hvilken Revolution? Følelsens Frigørelse fra Samfundets
							Sømmelighedregler, Hjertets uærbødige Pukken paa sin Ret til at betragte
							sin Lovbog som Sædernes nye Lovbog og til at omstøbe Sæderne efter
							Sædeligheden, undertiden efter Tilbøjeligheden. Ud over dette vilde man
							Intet, tænkte man ikke paa Noget. Livs- eller Samfunds-Forbedringer
							havde man ikke for Øje. Det ægte Tyske viser sig her i, at man bestandig
							udvortes gjorde dybe Buk for enhver Regel, fra hvilken man skulkede
							eller kneb ud. Ikke blot hævder den ældre Goethe f. Eks. bestandig i
							ligefremme mundlige Udtalelser de bestaaende Former for Kønnenes Samliv
							som ubetinget nødvendige for Kulturen. Men gennemgaaende gælder det, at
							man i Bøgerne udtalte oprørske Tanker, som man selv mere eller mindre
							bifaldt, og saa ved Slutningen tilbagekaldte dem, idet Helten enten
							tilstaar sin Uret eller dræber sig selv, eller straffes for sin Trods
							eller ender med at give Afkald (som Karl Moor, Werther, Tasso, Linda),
							ganske som de kætterske Forfattere i Middelalderen til Slutning
							tilføjede en Anmærkning om, at Alt, hvad der stod i Bogen, selvfølgelig
							burde forstaas i Overensstemmelse med den hellige almindelige
							Moderkirkes Fordringer.I denne Kres af Weimars begavede Kvinder er det, at Fru de Staël
							«Stormen klædt i Skørter», som man har kaldt hende, under sit Besøg i
							Tyskland træder ind. Hun staar iblandt dem som en vild og fremmed Fugl.
							Hvilken Forskel paa hendes Bestræbelser og deres Forkærligheder! Hos dem
							er Alt personligt, hos hende er Alt allerede socialt. Hun er optraadt
							offenligt, hun slaar drabelige Slag for store Omformninger af
							Samfundstilstanden. Disse tyske Kvinder fra Humanitetstidehvervet er,
							selv naar de gaar videst, altfor blidt anlagte dertil. For hende gælder
							det om at omforme Livet politisk; for dem gælder det om at gøre Livet
							poetisk. Den Tanke at kaste Handsken til en Napoleon havde aldrig kunnet
							falde nogen af dem ind. Hvilken Brug af en Kvindehandske, et
							Kærlighedspant! Ikke Menneskerettighederne, men Hjertets Rettigheder er
							det, de  forstaar, og de bekæmper ikke
							Livets Uret, men dets Prosa. Forholdet mellem Samfundet og den geniale
							Enkelte antager ikke her som i Frankrig Form af en Kamp mellem
							Enkeltmands oprørske Frihed og overleveret Samfunds-Nødvendighed, men
							Formen af en Kamp imellem den Enkeltes Ønsker som Poesi, og Politik og
							Samfundsregel som Prosa. Deraf den romantiske Literaturs uafladelige
							Lovprisen af Evnen og Kraften til at ønske, et Æmne, hvortil især Fr.
							Schlegel ofte vender tilbage. Det er i Virkeligheden den eneste
							udadgaaende Kraft, man har, Afmagten selv opfattet som Kraft.Man finder den samme Beundring for Ønsket i Enten-Eller. «Det er derfor, at Aladdin er saa styrkende, fordi dette Stykke har den geniale,
							barnlige Dristighed i de mest forfløjne Ønsker. Hvormange er der vel,
							der i vor Tid i Sandhed tør ønske! osv.» Barnlighed og atter Barnlighed!
							Men hvem kan undre sig over, at Ønsket, Religionernes Moder og
							Daadløshedens Udtryk, blev Romantikernes Stikord! Ønsket er da Poesi,
							Samfundet Prosa. Først ud fra dette Synspunkt forstaas ogsaa Tysklands
							store Digteres klareste og mest lutrede Værker. Goethes Tasso med sin Kamp mellem Statsmand og Digter,
							*dolgoeO* mellem Virkelighed og Poesi, sin Skildring af Modsætningen
							mellem de to, der fuldstændiggør hinanden og kun er ulige, «fordi
							Naturen ikke for mede én Mand af dem begge», er trods sin krystalklare
							Form og sin forsagende Grundstemning et Foster af den selvsamme lange
							Gæring, der afgiver den romantiske Skole alle dens Gæringsstoffer. Wilhelm Meister har ikke andet Æmne. Ogsaa dette
							Værk fremstiller den langsomme, gradvise Forsoning og Sammensmeltning af
							det drømte Ideal og den jordiske Virkelighed. Men kun de største Aander
							formaaede at naa til denne Højde, den store Skare af fremragende, men
							uklart stræbende Aander blev staaende i indre Usamdrægtighed. Og jo mere
							Poesien nu blev sig bevidst som Magt, jo mere Digteren følte sig i sin
							Værdighed, og Literaturen blev til en lille Verden for sig med sine
							særegne Fag-Interesser, des mere antog Kampen mod Virkeligheden den
							underordnede Form af Kamp mod Spidsborgerligheden (se f. Eks.
							Eichendorffs Skuespil Krieg den Philistern), Det
							bliver da ikke Digtekunstens Sag at hævde det evigt Berettigede i
							Friheden overfor de ydre Forholds Tyranni, den hævder sig selv som Poesi
							overfor Livets «Prosa». Dette er den germanske, den  tysknordiske, det vil side den literært
							begrænsede Opfattelse af den Frihedsgerning, hvortil Digtekunsten er i
							Stand.«Man maa erindre, siger Kierkegaard (Begrebet
							Ironi), at Tieck og den hele romantiske Skole traadte eller troede
							at træde i Forhold til en Tid, i hvilken Menneskene var aldeles ligesom
							forstenede i de endelige sociale Forhold. Alt var fuldkommet og fuldendt
							i en guddommelig kinesisk Optimisme, der ingen fornuftig Længsel lod
							utilfredsstillet og intet fornuftigt Ønske uopfyldt. Skik og Brugs
							herlige Grundsætninger og Maksimer var Genstand for en from
							Gudsdyrkelse; Alt var absolut, selv det Absolute; man afholdt sig fra
							Polygami, man gik med spidspullede Hatte, Alt havde sin Betydning.
							Enhver følte i Forhold til sin Stilling med nuanceret Værdighed,
							hvormeget han udrettede, hvor stor Betydning hans utrættelige Stræben
							havde for ham selv og det Hele. Man levede ikke kvækeragtigt letsindigt
							uden Agtelse for Timer og Klokkeslet, slig Ugudelighed søgte forgæves at
							indsnige sig. Alt gik sin rolige, sin afmaalte Gang, selv den, der gik
							paa Frieri; thi han vidste jo, at han gik i lovligt Ærinde og gjorde et
							højst alvorligt Skridt. Alt skete paa Klokkeslet. Man sværmede i Naturen
							St. Hansdag, man var sønderknust store Bededag, man forliebede sig, naar
							man fyldte sit tyvende Aar, man gik i Seng Kl. 10. Man giftede sig, man
							levede for Huslighed og for sin Stilling i Staten; man fik Børn, fik
							Familiesorger; man stod i sin fulde Manddomskraft, blev paa højere
							Steder bemærket i sin velsignelsesrige Virksomhed, var en Omgangsven af
							den Præst, under hvis Øjne man episk fuldbyrdede de mange skønne Træk
							til et hæderligt Eftermæle, som man vidste, han engang med et rørt
							Hjerte forgæves vilde søge at fremstamme; man var Ven i Ordets sande og
							oprigtige Betydning, en virkelig Ven, som man var virkelig
							Kancelliraad.»Jeg ser ikke, at der i denne Skildring er nogetsomhelst Historisk. Naar
							jeg undtager, at man nu ikke gaar med spidspullede, men med rundpullede
							Hatte, ser jeg ikke, hvorfor den mindre godt skulde passe nutildags end
							paa enhver anden Tid. Den slutter sig ikke bestemtere om én Tidsalder
							end om en anden. Nej, det Særegne ligger her kun i de bedre udrustede
							Aanders, Romantikernes Opfattelse af Spidsborgerligheden. Jeg har engang
							i Anledning af Johan Ludvig Heibergs ældste romantiske Forsøg om dem
							skrevet: «De opfattede den filosofisk som Endeligheden, intellektuelt
							som Indskrænketheden, ikke som vi 
							moralsk, naar vi ser den som det Usle. Op imod den holdt de deres egen
							uendelige Længsel .... Imod dens Prosa satte de deres ungdommelige
							Poesi. Imod dens Usselhed sætter vi vor Mandsvilje». (Saml. Skr. I, 467.) Som almindelig Regel gælder det da, at de
							flygtede fra Samfundet og Virkeligheden med deres Længsler og Tanker.
							Undtagelsesvis forsøgte de, som allerede antydet, dog nu og da, om end
							ikke at virkeliggøre deres Ideer i Livet, saa dog at skitsere, hvorledes
							de tænkte sig Gaaden løst, hvorledes Virkeligheden kunde omformes
							saaledes, at den gik op i Poesien uden Rest.Ikke at her er Glimt af Harme eller Lyst til at gøre en Begyndelse, som
							hos franske Forfattere paa dette Omraade f. Eks. hos George Sand, men
							man morer sig med at udkaste oprørske eller dog forargende Fantasier.Hvad Goethe havde opnaaet for sig selv, nemlig at tildanne sine
							Omgivelser efter sin Personligheds Tarv, det blev for det nye Slægtled
							Udgangspunktet. Man begyndte alt i Ungdommen at se Verden forsaavidt fra
							Goethes Synspunkt. Og saa gjorde man det Maal af Frihed, som han havde
							tilkæmpet sig, og de Betingelser, som han havde behøvet for at naa til
							den fulde Udfoldelse af sine Kræfter og Evner til Gennemsnitsmaalet
							eller rettere til det Mindstemaal, som enhver nok saa ubetydelig Evne
							trængte til. Man forvandlede hans Menneskevæsens Fornødenheder til
							almindelig Regel, oversaa den Forsagelse, han møjsomt havde indøvet sig,
							og de Ofre, han havde bragt, og opstillede ikke blot en Lære om
							Lidenskabens ubetingede Ret, men prædikede med tør Liderlighed og
							pedantisk Letfærdighed Sansernes Frigørelse. Et ganske andet Element end
							Goethes mægtige Selvhævdelse gjorde desuden sin Indflydelse gældende, og
							dette Element var Berlinerluften. Goethes frie Menneskelighed fik i
							Berlin en rigelig Tilsætning af den spotske og kristendomsfjendske Aand,
							der havde udbredt sig fra Frederik den Stores Hof, og af den
							Tøjlesløshed, paa hvilken hans Efterfølgers Hof havde givet et
							Forbillede.Dog Goethe og Schiller banede Romantiken Vej, ikke blot positivt ved
							Forkyndelsen af Lidenskabens Frihedsret, men ogsaa negativt ved den
							bevidste Modsætning, hvori de i deres senere Aar stillede sig til deres
							egen Tidsalder. Romantikernes Virkelighedssky forefindes i en anden Form
							allerede hos dem.Et Par bekendte Anekdoter af Goethes Liv viser, hvor vidt  Interesseløsheden for den politiske Virkelighed
							gik hos Tidsalderens største Digteraand, og hvorledes hos ham den
							videnskabelige Opmærksomhed var mangefold stærkere end Interessen for
							Politik. Om sin Deltagelse i Felttoget mod Frankrig under Revolutionen
							bruger han det Udtryk, at han her benyttede sin Tid til at studere
							«forskellige Særsyn af Farvelæren og af personligt Mod». Efter Slaget
							ved Jena skriver Knebel om ham og sig: «Goethe har hele Tiden syslet med
							Optik. Vi studerer her under hans Vejledning Knokkellære, hvortil Tiden
							er passende, da alle Marker er bedækkede med Præparater». Hans faldne
							Landsmænds Lig begejstrede ham ikke til Oder, han skeletterede dem og
							tilberedte Knoklerne til videnskabeligt Studium.Sligt gør En den store Fjernhed begribelig, hvori Goethe som Digter holdt
							sig fra Tidsbegivenhederne. At han ikke skrev patriotiske Krigsdigte
							under Kampen mod Napoleon, har imidlertid ogsaa sin smukke Side, som man
							ikke maa overse: «At skrive Krigssange og selv sidde i min Stue, ligner
							det mig? Ude ved Bivuaken, hvor man om Natten hører de fjendtlige
							Forposters Heste vrinske, der havde jeg kunnet spore Lyst dertil. Dog
							det var ikke mit Liv og min Sag, men Theodor Körners. Ham klæder hans
							Krigssange ogsaa fortrinligt. Hos mig, der ikke har nogen krigerisk
							Natur eller krigerisk Sans, vilde Krigssangene have været en Maske, der
							havde klædt mit Ansigt meget stygt. Jeg har i min Poesi aldrig været
							affekteret». Den stærke Trang til kun at. behandle, hvad han selv havde
							oplevet, førte Goethe ligesom hans Lærling Heiberg til her at holde sig
							tilbage, ligesom han jo overhovedet efter sit eget Sigende ansaa alt
							Historisk for «det utaknemmeligste og farligste Fag».Den rene Humanitet er hans som den hele Tidsalders Mønster; Privatlivet
							sluger Alt. Alle det attende Aarhundredes og Oplysningstidens uhyre
							Kampe rummes overensstemmende med Datids-Tyskernes Virkelighedssky i det
							enkelte Menneskes Udviklingshistorie. Men den rene Humanitet er ikke
							blot Bortvendelse fra det Historiske, men overhovedet Interesseløshed
							for Stoffet som Stof. I et af sine Breve til Goethe bemærker Schiller,
							at to Ting maa kræves af Digteren og af Kunstneren, først at han skal
							løfte sig op over det Virkelige og dernæst at han skal blive staaende
							indenfor det Sanselige. Og dette udvikler nu Schiller nøjere saaledes,
							at den Kunstner, der staar midt i ugunstige, formløse Forhold og derfor
							slipper dem I sin Kunst,  let tillige
							slipper Sanseverdenen og bliver uvirkelig, ja, dersom hans Forstand er
							svag, endog fantastisk; eller hvis han omvendt holder sig til
							Sanseverdenen, bliver han let staaende ved det, som blot er virkeligt,
							og dersom hans Fantasi er ringe, efterligner han det slavisk og plumpt.
							I disse Ord er ligesom det Vandskel angivet, der deler Samtidens tyske
							Literatur. Paa den ene Side findes den Goethe-Schillerske ufolkelige
							Kunstpoesi og dens Fortsættelse i Romantikernes Fantasterier, paa den
							anden Side den blotte Underholdningsliteratur, der staar paa
							Virkelighedens, men en spidsborgerlig Virkeligheds, Grund, og som faar
							sit mest bekendte Udtryk i Lafontaines borgerligt-følsomme Romaner og
							Schröders, Ifflands, Kotzebues jævne, almenfattelige Familieskuespil. At
							denne Spaltning indtraadte, var en Ulykke for den tyske Literatur. Men
							kom end den gode Literaturs Løsrivelse fra Virkeligheden først frem i en
							afskrækkende Form hos Romantikerne, bør man dog ikke glemme, at
							Spaltningen ligger meget længere tilbage, og at Kotzebue var ligesaa
							fuldt allerede Schillers og Goethes Modpol som senere Romantikernes. En
							Anekdote fra den Tid giver et levende Indtryk heraf*):En Dag i det tidlige Foraar 1802 var den lille By Weimar i største Oprør
							over en i alle Byens Huse og Gader behandlet og fortolket Begivenhed.
							Man havde længe vidst, at en særdeles Festlighed var i Gære. Det hed
							sig, at en meget berømt og anset Mand, Præsident v. Kotzebue under
							Haanden havde henvendt sig til Borgmesteren for at faa den af Kommunen
							nys udsmykkede Raadhussal overladt. Byens fornemste Damer havde i en
							Maaned ikke bestilt Andet end lade sy Kostymer og prøve dem. Man vidste,
							at Frøken v. Imhof havde givet 50 Guldgylden ud for sin Dragt. Man havde
							til sin Forbavselse set en Billedskærer og en Forgylder bære en
							mærkværdig Hjelm og en Fane (Jeanne d'Arc's) midt over Gaden ved højlys
							Dag. Hvad skulde disse Sager bruges til? Vilde man spille Komedie paa
							Raadhuset? Man vidste, at en uhyre Klokkeform af Pap, der skulde se ud,
							som den var muret, var bestilt i Byen. Hvortil skulde den benyttes?
							Snart var det ingen Hemmelighed mere. Kotzebue, den europæisk berømte
							Forfatter til Menneskehad og Anger, var, spækket
							med russiske Rubler og forsynet med et Adelsdiplom, *) Goethe: Tag- und Jahreshefte 1802, G. Waitz: Caroline
								II. 207. Goethe-Jahrbuch VI. S. 59 ff. vendt hjem til sin Fødestad Weimar for
							at være den tredje i Goethes og Schillers Forbund. Det var lykkedes ham
							at faa Indpas ved Hoffet. Nu gjaldt det for ham om at faa Adgang til
							Goethes Kres, et Hof som det andet, og hvortil Adgangen var nok saa
							vanskelig. Et sluttet Selskab (spøgefuldt betegnet som cour d'amour, Kærlighedshoffet) det, for hvilket
							Goethe har digtet sine udødelige Selskabssange, kom én Gang ugenlig
							sammen hos Digteren. Kotzebue lod sig foreslaa af Selskabets Damer, men
							Goethe havde indsat en Bestemmelse i Selskabets Statuter, der udelukkede
							den Paatrængende endog som Gæst for en enkelt Gang. Saa besluttede
							Kotzebue da for at hævne sig at fejre Schiller paa en Maade, der, som
							han haabede, tilgavns skulde ærgre Goethe. Denne havde netop strøget
							nogle Udfald mod Brødrene Schlegel i Kotzebues paa Weimars Teater
							opførte Stykke Die Kleinstädter. Kotzebue vilde
							da for at kappes med Teatret, give en stor Forestilling til Ære for
							Schiller paa Raadhuset. Scener af alle hans Stykker skulde opføres, og
							tilsidst skulde Digtet Klokken fremsiges med
							levende Billeder. Naar Kotzebue da som Mester med Skødskind ved Digtets
							Slutning slog Papformen itu med sin Hammer, skulde ikke en Klokke men
							Schillers Byste findes under Formen. Man havde imidlertid gjort Regning
							uden Vært, det vil sige uden Goethe. I Weimar fandtes kun én Byste af
							Schiller. Den stod i Biblioteket. Da man den sidste Dag sendte Bud for
							at udbede sig den tillaans, fik man til sin Forbavselse Svaret, at da
							man endnu aldrig i Verdenshistorien havde faaet en Gipsbyste tilbage fra
							en Fest i samme Stand, hvori den udlaantes, maatte dette Forlangende
							desværre afslaas. Og hvad lignede den forbundne Hærs Forundring og
							Raseri, da Tømmermændene, som med Brædder, Pæle og Lægter kom anstigende
							til Raadhuset, fandt Salen lukket og fik den Besked fra Borgmester og
							Raad, at da Salen var ganske nyt indrettet og udsmykket, kunde man ikke
							overlade den til et saa «tumultuarisk» Forehavende.Dette er kun en Smaastads-Anekdote og Storm i et Vandglas. Men hvad der
							er mærkværdigt og udgør Kærnen i denne Begivenhed, det er den
							Kendsgerning, at hele hin Kres af de fineste adelige Damer, Grevinde
							Henriette v. Egloffstein, den skønne Hofdame og Digterinde Amalie v.
							Imhof, senere beundret af Gentz, der ved denne Lejlighed havde sin 50
							Guldgylden at beklage, og alle de øvrige adelige Damer, der hidtil havde
								 opretholdt Goethes Ry, nu i deres
							Harme faldt fra, og fra Goetlies Lejr gik over til Kotzebues. Ja,
							Grevinde Einsiedel, hvem Goethe bestandig havde udmærket, blev fra nu af
							hans Fjende. Dybere var den klassiske Dannelse endnu ikke trængt ind i
							disse de højeste, ved Aand og Samfundsstilling fremragende Krese; saa
							mægtig var endnu den, der i sine literære Frembringelser forholdt sig
							direkte til det virkelige Liv og greb sine Stoffer ud af Omgivelserne.Der havde ganske vist været en Tid, da Goethe og Schiller selv var
							Naturalister. De havde begge begyndt med en uroligt gærende
							Virkelighedstrang. Begge havde de givet Naturen og Følelsen frit
							Spillerum i deres første Frembringelser, Goethe i Götz og Werther, Schiller i Røverne.
							Men da Götz gav Anledning til Ridder- og
							Røverromanerne, Werther til faktiske og literære
							Selvmord, Røverne til Frembringelser som Abällino, der grosse Bandit, og da Læseverdenen
							kun gjorde ringe Forskel paa Originalerne og Efterligningerne, trak de
							store Digtere sig tilbage fra Væddekampen. Deres Interesse for Stoffet
							gik op i Interessen for Formen. Studiet af Antiken førte dem begge til
							at lægge udelukkende Vægt paa den kunstneriske Fuldkommenhed. Et
							Publikum, der forstod dem, endsige et Folk, der kunde forelægge dem
							Æmner, stille Krav til dem, saa at sige gøre Bestillinger hos dem,
							forefandt de ikke. Dertil var det tyske Folk endnu altfor langt tilbage.
							Da Goethe fra Weimar af forsøgte at gøre Noget for Schiller, mødte han
							overalt den Opfattelse, at denne med sin bevægede og letfærdige Ungdom i
							Mannheim, med sin Fortid som politisk Flygtning og navnlig med sin
							fuldstændige Fattigdom var en Forfatter med meget uheldig Forhistorie.
							Under Xeniekampen 1797 behandledes de tvende Digtere gennemgaaende som
							to Literater af tvivlsom Begavelse. Et af Flyveskrifterne imod dem er
							rettet mod «die zwei Sudelköche (Fuskere) in Weimar und Jena». Det var
							Napoleons Anerkendelse af Goethe, hans Ønske, at se og tale med Manden,
							Ordet: Voilà un homme!, som især styrkede dennes
							Anseelse i Tyskland. En prøjsisk Stabsofficer, som paa samme Tid laa i
							Indkvartering hos Goethe, havde aldrig hørt hans Navn. Da Udgaven af
							Goethes samlede Skrifter foretoges, klagede Forlæggeren i sine Breve
							bittert over den ringe Afsætning. Digterens uægte Svoger Vulpius,
							Forfatter til Rinaldo Rinaldino glædede sig ved
							en meget bedre. Ja med et europæisk Yndlingsstykke som Kotzebues Menschenhassund Reue formaaede Tasso
							og Ifigenia saa lidet at kappes, at de, som
							Goethe selv fortæller, i Weirnar kun spilledes engang hvert tredje,
							fjerde Aar. Tydeligt nok har Publikums Uforstand drevet de store Digtere
							bort fra den uindviede Vej til Hæder, men rigtignok har ogsaa omvendt
							den antikiserende Retning, de slog ind paa, været stigende Aarsag til at
							Folkegunst svigtede dem. Af Goethes Værker gjorde egenlig kun to afgjort
							Lykke: Werther og Herman og Dorothea.Hvorledes bar da nu de to store Digtere sig ad, da de vendte Omgivelserne
							Ryggen? Goethe gjorde sine egne Dannelseskampe til Genstand for
							digterisk Formning og Behandling, Men da han, saalænge han fordybede sig
							i moderne Mennesker, ikke kunde naa de gamle Grækeres skønne Simpelhed,
							udrensede han det personligt Særegne, digtede Sindbilleder og
							Allegorier, skrev Die natürliche Tochter, i hvilken Personerne kun er betegnede efter
							deres Artsbeskaffenhed som Konge, Gejstlig o. s. v. forfattede de
							antikiserende Studier Achilleis, Pandora, Palæophron
								og Neoterpe, Epimenides og anden Del af Faust. Han begyndte at benytte den græske Mytologi omtrent som
							den benyttedes i den klassiske franske Literatur, nemlig som et
							almenforstaaeligt Billedsprog. Han behandlede ikke mere som i første Del
							af sin Faust den Enkelte som Type, men
							opstillede Typer, der skulde gælde for Enkeltmennesker. Hans egen Ifigenia var ham nu for moderne. Den Retning mod
							Allegorien, som fjernede Thorvaldsens Kunst fra Livet, greb stedse mere
							om sig hos ham. Paa samme Maade hævdede han i sine kunsthistoriske
							Skrifter bestandig, at det ikke er Natursandheden, men Kunstsandheden,
							hvorom det gælder, og foretrak som Kunstdommer det Virkelighedsfjerne,
							Forkunstlede som det findes i hans egne Tegninger (i hans Hus i
							Frankfurt) for kejtet men frisk Naturlighed. Som Teaterdirektør gik han
							frem efter de samme Grundsætninger: det Højtidelige og Værdige var ham
							Alt. Han forbandt sig med den vedtagne tragiske Stil hos Galderon og
							Alfieri, Racine og Voltaire, Hans Skuespillere skulde som de antike
							opstille sig som levende Statuer; at vende Siden eller Ryggen til, at
							tale mod Baggrunden var dem forbudt Han lod paa Trods mod den moderne
							levende Mimik Skuespil opføre med Masker. Han iværksatte trods den
							offenlige Menings Modstand Opførelsen af Wilhelm Schlegels Ion en unaturlig Bearbejdelse af Euripides's
							Drama, som skulde udgives for en Art Original og som Ifigenia's Eksempel havde 
							fremkaldt. Ja han gennemførte, at Fr. Schlegels Alarcos, dette elendige Makværk, der synes skrevet af en
							talentløs Skoledreng og som maatte vække Latter hos Tilskuerne, gik over
							Scenen i Weimar, blot for at han kunde øve Skuespillerne i
							Vers-Fremsigelse*). I den Grad ofrede han efterhaanden Alt for den ydre
							Kunstform.Men er det nu saaledes end let at se, hvorledes Goethe har forberedt
							Romantikens Ensidighed ved sin, synes det vanskeligere at efterspore det
							Samme hos Schiller. Hans Dramer ser jo ud som Spaadomme om virkelige
							Begivenheder. I Røverne gærer allerede den
							franske Revolution (Stykket skaffede som bekendt senere «Monsieur Gille»
							Titel som Æresborger af den franske Republik), og som Gotschall har sagt
							«i Fiesko foregribes den attende Brumaire, i Posa Girondinernes Veltalenhed, i Wallensteïn den cæsariske Soldateraand og i Jomfruen og Tell
							Frihedskrigens Opsving». Men i Virkeligheden er det kun Schillers
							første Dramer, i hvilke han uden Bitanke og Bihensigt lader sig paavirke
							af sit Stof. Ved alle de senere føler enhver Kender, i hvilken Grad
							Æmnerne er grebne og valgte ud fra rent formelle Synspunkter. Henrik
							Ibsen gjorde mig engang i en Samtale opmærksom derpaa for Jomfruen af Orleans' Vedkommende, hævdede, at
							Stykket Ikke er «oplevet», ikke forfattet ud fra stærke, selvoplevede
							Indtryk, men konstrueret. Og Hettner har eftervist dette Forhold for
							alle disse Dramer. Fra Aaret 1798 fører Schillers Beundring for den
							antike Tragedie ham til overalt at søge Surrogater for den antike
							Skæbnetro. Nemesisforestillingen behersker Polykrates's Ring, Dykkeren, Wallenstein. Maria Stuart er
							skrevet efter Forbilledet af Sofokles's Kong Oedipus
							og Stoffet valgt med det Øjemed at finde et Æmne, i hvilket den
							tragiske Skæbne som en Dom er fastslaaet forud, saa at Stykket kim lidt
							efter lidt udvikler det, der fra først af er givet. Jomfruen fra Orleans, der synes saa romantisk, er valgt som
							Stof, fordi Schiller vilde have et Æmne, i hvilket paa antik Manér et
							umiddelbart Bud fra Guden greb ind i den menneskelige Sjæl, saa man fik
								*) Ueber den Alarcos bin ich völlig Ihrer Meinung; allein mich
								dünkt, wir müssen Alles wagen, weil am Gelingen oder Nichtgelingen
								nach aussen gar Nichts liegt. Was wir dabei gewonnen, scheint mir
								hauptsächlich das zu sein, dass wir diese aüsserst obligate
								Sylbenmaasse sprechen lassen und sprechen hören. Goethe. en ligefrem sanselig Indgriben af
							Guddommen, og det Menneske, der blev Guddommens Organ, paa ægte Græsk
							samtidigt kunde bukke under for sin menneskelige Svaghed. Længe havde
							Schiller, saa lidet musikalsk han var, i Overensstemmelse med denne sin
							virkelighedssky Retning prist Operaen paa Skuespillets Bekostning og de
							Gamles Kor som langt mere ærefrygtindgydende end den moderne tragiske
							Samtalekunst. I Bruden fra Messina gav han saa
							en Skæbnetragedie, der i Et og Alt var en Studie efter Sofokles. Ja ikke
							engang i Wilhelm Tell er Synspunktet moderne,
							tvertimod paa ethvert Punkt rent hellensk. Stoffet er ikke dramatisk,
							men episk opfattet. Den Enkelte staar ikke med nogen udpræget
							Ejendommelighed. Det er kun et Tilfælde, der hæver Tell ud af Massen og
							stiller ham i Spidsen for Bevægelsen. Han er, som Goethe siger, «en Art
								Demos (Folk)». Det er derfor heller ikke
							store historiske Modsætninger, som i Stykket brydes med hinanden; der
							findes ingen Frihedspatos i Rütli-Mændene, og det er ikke Frihedens
							eller Statens Idé, som fremkalder Oprøret. Det er her Privat-Ideer og
							Privat-Interesser, Indgreb i Ejendom og Familie, som i de øvrige Dramer
							personlig Ærgerrighed og dynastiske Formaal, der afgiver Handlingens
							eller rettere Begivenhedens Drivhjul. Det gælder for Bønderne
							udtrykkeligt ikke om Erobring af nye Friheder, men, som det siges, om
							Opretholdelsen af gamle nedarvede Sæder. Jeg kan med Hensyn til dette
							Punkt henvise til Lassalle, der i sin interessante Fortale til sit Drama
								Franz v. Sickingen med sædvanlig Genialitet
							udvikler denne Anskuelse.Saaledes ser vi da, at selv naar Schiller, den politiske og historiske
							blandt Tysklands Digte.re, mest synes at indlade sig med Historie og
							Politik, har han ligefuldt forholdsvis lidet med Virkeligheden at gøre,
							og saaledes kan det vel betragtes som godtgjort, at Sky for Historien og
							den ydre Virkelighed er hele Literaturens Karaktermærke paa denne Tid.Dog Herders, Goethes og Schillers Aand er kun en af Romantikens to
							Hoved-Drivkræfter. Den anden er Fichtes Filosofi. Det var den Fichte'ske
							Lære om Jeget, der gav den romantiske Personlighed dens Præg og Sving.
							Sætningerne: Alt, hvad der er, er for os - Hvad der er for os,
							kan kun være ved os - I Jegets Virksomhed er al saavel
							sanselig som oversanselig Tilværelse indesluttet - disse
							Sætninger fik, idet de fra det metafysiske Omraade overflyttedes til det
							sjælelige, en ganske ny Udtydning.Det uindskrænkede Jeg forlanger, da det indeholder al Virkelighed, at
							Ikke-Jeget, som det sætter, skal staa i Overensstemmelse med det, og er
							kun den uendelige Stræben efter at gennembryde sine Skranker. Dette
							Resultat af Videnskabslæren var det, som slog ned i Samtidens Ungdom.
							Ved det uindskrænkede Jeg forstod man, som Fichte selv i Grunden, men
							paa meget forskellig Vis, ikke Guddommens Idé, men det menneskelige, det
							tænkende Væsen, og den ny Frihedstrang, Jeg'ets Eneraadighed og
							Selvglæde, der med en enevældig Monarks Vilkaarlighed lader den hele ny
							Verden forsvinde i et Intet overfor Selvet, denne Frihedsrus kom til
							Udbrud i en løjerligt vilkaarlig, ironisk og fantastisk Skare af unge
							Genier, Halvgenier og Fjerdedelsgenier. Den stormende Voldsomheds
							Tidehverv, i hvilket den Frihed, man frydede sig over, var det attende
							Aarhundredes Oplysning, gentog sig i finere og mere virkelighedsfjerne
							Former, og den Frihed, man glædede sig ved, var det nittende
							Aarhundredes Vilkaarlighed.Fichtes Lære om det verdenssættende, verdensskabende Jeg stod i heftig
							Strid med «den sunde Menneskeforstand». Netop dette var i Romantikernes
							Øjne et Hovedfortrin. Videnskabslæren var
							videnskabelig Paradoksi, men Paradokset var for dem Tankelivets Blomst.
							Endelig var denne Læres Grundtanke ligesaa radikal som paradoks. Den var
							bleven til under Indtrykket af det Forsøg, som den franske Revolution
							havde gjort paa at forvandle den hele historisk nedarvede Samfundsorden
							til en Fornuftstat. Jegets Eneherredømme det var den Verdensforfatning,
							som Fichte begreb, og derfor fandt Romantiken i Jeglæren den Løftestang,
							med hvilken den troede at kunne løfte den gamle Verden ud af dens
							Hængsler.Allerede hos Fichte begyndte den romantiske Forgudelse af Fantasien. Han
							forklarede Verden ved en ubevidst, dog for en Tænker begribelig,
							Handling af det paa en Gang frie og bundne Jeg. Denne Handling er,
							hedder det, et Udslag af den skabende Indbildningskraft. Først ved den
							bliver altsaa den Verden, som vi opfatter gennem Sanserne, for os til en
							virkelig Verden. Fra den skabende Indbildningskraft udgaar da hos ham
							Menneskeaandens hele Virksomhed; den er den Drift, der af ham betegnes
							som det stræbende Jegs indre Kraft. Overensstemmelsen med den
							Fantasivirksomhed, der er mægtig i Kunsten, ligger da nær. Men allerede
							hos Fichte blev det overset, at Fantasien ingenlunde  er en Skaberevne, kun en Evne til at omdanne,
							omforme, idet dens Virksomhed kun har Forestillingernes Form, ikke deres
							Indhold, til Genstand.Fichte siger, at han «ikke behøver Tingene og ikke bruger dem, fordi de
							ophæver hans Selvstændighed og Uafhængighed af Alt, hvad der er udenfor
							ham». Nær beslægtet er den Sætning af Fr. Schlegel, at «et ret
							filosofisk Menneske maatte efter Behag kunne stemme sig selv filosofisk
							eller filologisk, kritisk eller poetisk, historisk eller retorisk,
							antikt eller moderne, ganske vilkaarligt, som man stemmer et Instrument,
							og det til enhver Tid og i enhver Grad.»Jegets kunstneriske Almagt og Digterens Vilkaarlighed taaler efter den
							romantiske Lære ingen Lov over sig. I denne Opfattelse ligger Spiren til
							den berygtede romantiske Ironi i Kunsten, for hvilken Alt paa en Gang er
							Alvor og Spøg, og der som evig Selvparodi, som forstyrrende Leg med
							Illusionen, der snart ophæves, snart paany forsøges tilvejebragt, i
							mange af Romantikernes Yndlingsværker tilintetgør enhver ren Virkning.Idet nu Romantikernes Lære og Livsanskuelse saaledes bliver til ved en
							Sammenfletten af Poesi og Filosofi, ved en Parring af Digterdrømme med
							Tankespind, opstaar den som en Frembringelse af rent aandelige Magter,
							ikke som Udslag af et Forhold, hvori de stiller sig til det virkelige
							Liv. Deraf Romantikens overvættes aandige Karakter. Deraf Alt, hvad der
							i denne Digten om Poesi og Tænken over Filosofi var Selvfordobling og
							Opløftelse til højere Potenser. Deraf dens Leven og Aanden i en højere
							Verden, en anden Natur. Og dette er ogsaa Oprindelsen til alt Symbolsk
							og Allegorisk i disse halvt digteriske, halvt filosofiske Værker. Der
							opstod en Poesi, som havde Præget af en Religion og tilsidst flød over i
							Religionen, og som snarere skyldte et Liv i Stemninger end et Liv i
							aandelig Frembringen sin Tilværelse. Saaledes bliver det forstaaeligt,
							at, som A. W. Schlegel selv har sagt, det ofte «snarere var Følelsernes
							luftige Melodi der blev angivet, end Følelserne selv der blev udsungne i
							deres hele Kraft og Fylde». Man vilde ikke meddele Læseren selve Sagen,
							men en Anelse om Sagen. Ikke i klart Sollys, men i Dæmringens Halvlys
							eller i hemmelighedsfuldt skælvende Maanelys, i det Fjerne, langt ude i
							Synskresen eller i Drømme øjnes derfor de romantiske Skikkelser. Deraf
							ogsaa den romantiske Fortynden af Udtrykket for det, som iagttages med
							Sanserne  (Blitzeln,
								Aeugeln, Hinschatten) og Sammenblandingen af Udtrykkene for
							forskelligartede Sanseudtryk, hvorved alle Billeder bliver udviskede
							indtil Ubestemthed. I Tiecks Zerbino hedder det
							om Blomsterne:Die Farbe klingt, die Form ertönt, jedwedeHat nach der Form und Farbe Zung' und Rede.. . . . . . . . . .Sich Farbe, Duft, Gesang Geschwister nennen.Det Principielle i denne Digtning var ikke som i den stormende
							Voldsomheds Tidehverv Lidenskaben, men Indbildningskraftens frie Spil,
							en Fantasivirksomhed, der ikke var indskrænket af Følelse og Forstand.
							Den romantiske Fantasi, der nu løftes paa Tronen, har den
							Ejendommelighed, at den ikke er bunden hverken af Forstandens Love eller
							af Følelsens Forhold til Virkeligheden. Den højere, poetiske Rækkefølge
							af Forestillingerne, som nu indføres, erklærer Tankelovene Krig, ja
							spotter dem som Spidsborgerlighed. Indfald, Griller og Luner træder i
							Stedet. Men idet Fantasien vil undvære Virkeligheden, hævner den
							ringeagtede Virkelighed sig ved Fantasiens Ulegemlighed eller
							Blodfattigdom, og idet Fantasien vil byde Forstanden Trods, opstaar den
							pinlige Modsigelse, at dette sker med fuld Bevidsthed, saa Forstanden
							altsaa skal uddrives med Forstand. Sjældent har en poetisk Skole
							saaledes som denne arbejdet under Trykket af bevidst Grubleri over sit
							eget Væsen. Fuldtbevidst Hensigt er dens Frembringelsers Kendetegn.Fra først af tilfaldt der den romantiske Gruppe en altfor stor aandelig
							Arvelod. Den begyndte, netop som Tyskland havde naaet sin højeste
							digteriske Blomstring. Derfor er dens Mænd saa tidligt modne; de var
							Efterslæt; de forefandt banet Vej. De erhvervede sig tidligt saa stor en
							Grundsum af kunstnerisk Færdighed og literaturhistorisk Viden, at intet
							andet Slægtled i Tyskland paa langt nær var begyndt med en lignende
							Kapital. De tilegnede sig Goethes, Schillers, Shakespeares Sprog som det
							første Klædebon for deres Aand, og idet de fra denne Begyndelse gik
							videre frem, frembragte de hvad Goethe har kaldt «de fremtvungne (forcerede) Talenters» Tidsalder. Saavel Studiet
							af virkelige Menneskevæsener som Gennemførelsen af bestemte kunstneriske
							Tanker erstattedes hos dem af en urolig Fantasis Vilkaarlighed.Fælles for alle Romantikernes saa vidt fra hinanden faldende Bestræbelser
							og Frembringelser, for Wackenroders Klosterbroder med hans sværmerisk-aandige Begejstring for Kunsten
							og den ideale Skønhed og for den sanselige Lucinde
							med dens Forgudelse af Kødet, for Tiecks tungsindige Romaner og
							Æventyr, i hvilke en uberegnelig Skæbne leger med Mennesket, og for de
							Dramer af Tieck og de Fortællinger af Hoffmann, der opløser alle faste
							Former i Lunets Indfald og Arabesker - fælles for det Alt er
							den vilkaarlige Selvhævdelse eller Hævdelsen af en Grundvilkaarlighed,
							der har sit Udgangspunkt i Kampen imod en indsnevrende Prosa, i
							Nødraabet efter Poesi og Frihed.Selvets frie Vilkaarlighed afsondrer. Ikke desmindre dannede disse Mænd
							snart en Skole, og efterat den hurtigt havde opløst sig, fandt paa flere
							Punkter interessante Gruppedannelser Sted.Det beror paa, at de havde fattet det Forsæt, i Fællesskab at hjælpe den
							af Tysklands største Aander indvundne Verdensbetragtning til Sejr,
							tilkæmpe den Herredømmet. De vilde indføre Geniernes Livsanskuelse i
							Livet selv, give den Udtryk i Kritiken, i Digtningen, i
							Kunstopfattelsen, i det religiøse Foredrag, i Besvarelsen af Samfunds-,
							ja af Stats-Spørgsmaal, og foreløbig vilde de især udrette dette ved
							voldsomme Pennefejder.Der var heri Noget af store og stærke Naturers Trang til at meddele en
							hel Skare af Medstræbende én Vilje og én Synsmaade og Noget af stærkt
							angrebne og omtvistede Talenters Tilbøjelighed til at stille en lille
							men overlegen Hob overfor det store Antal af Modstandere. Hos de Bedste
							var Dannelsen af en Skole eller et Parti et Resultat af netop den samme
							Mangel paa en Statsorganisation, som var den første Betingelse for hin
							isolerende Vilkaarlighed. Følelsen af at tilhøre et Folk uden
							Stats-Enhed og uden samlet Kraft avlede en Stræben efter at bibringe de
							ledende Mænd af Aandsadelen en ny samlende Grundsynsmaade.IIUdenfor den Gruppe, der danner Overgangen fra Goethes 'Og Schillers
							Hellenisme til den romantiske Retning, staar uden at tilhøre den
							romantiske Skole en enkelt Skikkelse, en af Tidsalderens ædleste og
							fineste Aander, Holderlin. Han staar i et  lignende Forløber-Forhold til de tyske
							Romantikere som en anden Græker, André Chénier, til de franske, og dog
							er han nøjagtigt deres Samtidige. Han bliver opdraget med den romantiske
							Skoles senere Filosof, Schelling, og med den store, efterromantiske
							Tænker Hegel, og slutter Venskab med dem begge. Men af de egenlige
							Romantikere havde han ikke lært Nogen at kende, da Vanvid rev ham ud af
							den aandeligt virksomme Verden.Holderlin blev født i 1770 og bukkede under for Sindssyge i Aaret 1802.
							Hans Liv som Digter og Forfatter er da kun lidet længere end Hardenbergs
							og Wackenroders, skønt han i endnu henved fyrretyve Aar overlevede sig
							selv.Der laa oprindeligt aldeles ikke i Romantikernes Stræben det afvisende
							Forhold til Hellenismen, som synes Efterverdenen et af dens
							Hovedkendemærker. Tværtimod, naar man undtager Tieck, der slet ikke
							medbragte nogen Sans for det gammelgræske Væsen, er de Alle begejstrede
							for det gamle Hellas, saaledes især Brødrene Schlegel, Schleiermacher og
							Schelling. De gik ud paa at føle sig ind i alt Menneskeligt og fandt fra
							Begyndelsen af det Menneskeliges hele Fylde hos Grækerne. De længtes ud
							af deres Tidsalders kunstige Samfundsbygning, ud imod Naturen, og fandt
							fra først af den evige Natur hos Grækerne alene. Det ægte Menneskelige
							var dem tillige ægte græsk. Fr. Schlegel f. Eks. træder ud i Livet med
							Haabet om at blive for Literaturen, hvad Winckelmann havde været for
							Kunsten. I hans Afhandlinger Om Diotima og Om Studiet
								af den græske Poesi bliver græsk Dannelse og græsk Digtning
							betegnede som de ubetinget første. Den senere Schlegel aabenbarer sig
							her især i Stræben efter at bekæmpe den moderne Tids falske Skamfølelse
							og hævde det Skønnes Selvherlighed overfor Morallove, der er Kunsten
							fremmede. Schlegelsk er ogsaa Paavisningen af, at det skortede
							Aristoteles paa Sans for Grækernes egenlige Naturpoesi.Ganske den samme Begejstring for det gamle Grækenland, kun anderledes
							varig, udgjorde Holderlins Væsen og opfyldte det helt; og denne
							Begejstring søgte ikke sit Udtryk i Studier og Afhandlinger, men havde
							saavel i Prosa som i Vers rent lyrisk Form. Holderlin var en stor
							Lyriker og var, selv som Dramatiker og Romanforfatter, ikke andet. Meget
							træffende har Haym sagt om hans Roman: «Svælgen i Idealet, Stranden af
							Idealet og Sorg over det strandede Ideal: det er det Tema, som
							Hyperionsbrevene gennemfører med en Svingkraft, som aldrig mattes,  og en Inderlighed, der bestandig bliver
							sig lig .... han lider under det Uoprettelige». Og da Idealet nu
							legemliggør sig for ham i det græske Liv, saaledes som han drømmer, det
							har været, saa er hans hele Forfattervirksomhed en eneste lang
							Længselsklage efter det tabte Hellas. Intet kunde være mindre græsk og
							mere romantisk end en saadan Længsel; den har ganske samme overstadige
							Karakter hos Schack Staffeldt, der samtidigt i sine Vers længes efter
							det Gammelnordiske, og hos "Wackenroder, der sværmer for det
							Gammeltyske. Som Hölderlins Landskaber er ugræske, saaledes er ogsaa
							hans moderne Grækere i Hyperion ganske
							uhistoriske og unationale; de er ædle, af Schiller paavirkede, tyske
							Sværmere. Han har vist ret godt følt det; men ham forekom de enkelte
							udkaarne Aanders Lod i Tyskland frygtelig. Skønt han i sine Digte viser
							sig som varm Fædrelandsven og har besunget det romantiske Heidelberg i
							antike Strofer, var dog tysk og græsk Væsen for ham Modsætninger som
							Barbari og Kultur. I et Brev til sin Broder skriver han om sit eget
							Forhold til Grækerne: «Trods al min gode Vilje kan ogsaa jeg i Alt, hvad
							jeg gør og tænker, kun usikkert famle i disse enestaaende Menneskers
							Spor, og er i hvad jeg foretager mig og udtaler ofte kun saarneget des
							mere kejtet og urimelig, som jeg, ligesom Gæssene, staar med de platte
							Fødder i det moderne Vand og afmægtigt stræber at løfte mig paa mine
							Vinger op imod den græske Himmel.» Og i Slutningen af Hyperion hedder det om Tyskerne: «Barbarer er de fra Arildstid
							af. Ved Flid og Videnskab, ja selv ved Religion er de kun blevne endnu
							mere barbariske, dybt ude af Stand til nogensomhelst guddommelig
							Følelse, fordærvede indtil Marv og Ben med Hensyn til Nydelse af de
							hellige Gratiers Lykke; i deres Overdriven og deres Ynkelighed er de
							utaalelige for enhver vel artet Sjæl, klangløse og uharmoniske som
							Skaarene af en ituslaaet Vase.» Om Tysklands Digtere og Kunstnere siger
							han, at de afgiver et hjerteskærende Skue: «De lever i Verden som
							Fremmede i deres eget Hus .... de vokser op fulde af Kærlighed, Aand og
							Haab; ser man dem tyve Aar senere, saa vandrer de om som Skygger, stille
							og kolde».Derfor jubler Holderlin over Franskmændenes Sejre, over «Republikanernes
							Kæmpeskridt», haaner alle «det politiske og gejstlige Württembergs og
							Tysklands og Europas Pjalterier», spotter Tyskernes «bornerte Huslighed»
							og klager over deres  Følelsesløshed for
							fælles Ære og fælles Ejendom. «Jeg kan», siger han, «ikke tænke mig
							noget Folk mere sønderrevet end det tyske. Haandværkere sér Du. men
							ingen Mennesker, Præster, men ingen Mennesker, Herrer og Trælle, Unge og
							Satte, men ingen Mennesker».Ganske stemmende med Tidsalderens Aand og meget fjern fra Hellenisme er
							ogsaa den Opfattelse af Staten, som gør sig gældende i Hyperion: «Staten tør ikke fordre, hvad den ikke
							kan tiltvinge sig. Det lade den uantastet, eller man tage dens Lov og
							opslaa den paa Gabestokken! Ved Himlen! Den Mand véd ikke, hvad Synd han
							begaar, som vil gøre Staten til en Skole for Moral. Altid er Staten
							bleven et Helvede, naar Mennesket har villet gøre den til sin Himmel.»Ganske ugræsk, helt og holdent romantisk er ogsaa den Kærlighed, som
							Helten i Hyperion nærer til sin Diotima; det er
							den samme dybe og tragiske Følelse, der bandt Holderlin som fattig
							Huslærer til sine Elevers Moder, Fru Susette Gontard, og som blev
							Skæbnen i hans Liv. Aldrig har en Hellener talt om sin Elskede med den
							religiøse Tilbedelse, som Holderlin ytrer for sin «Grækerinde»: «Kære
							Ven! der gives paa denne Jord et Væsen, i hvilket min Aand Aartusinder
							igennem kan og vil hvile og dog endnu se, hvor stymperagtig al vor
							Tænken og Forstaaen er overfor Naturen» og ganske den samme romantiske,
							om Petrarcha mindende Tone anslaar Hyperion, naar han taler om Diotima.
							Diotima er «det Eneste; som Hyperions Sjæl søgte, det Fuldkomne, som vi
							henlægger til Egne hinsides Stjernerne». Hun er Skønheden, det
							virkeliggjorte Ideal. Kærligheden er for ham Religion, og hans Religion
							er Kærlighed til Skønhed. Skønhedsidealet er det Højeste, Ubetingede;
							som Begreb tilhører det Fornuftverdenen, som Billed Fantasiverdenen. Det
							skønhedsdyrkende Syn overvinder for Holderlin de Grænser, Kant drog
							mellem Forstandens og Indbildningskraftens Omraader. Som digterisk
							grublende Henrykkelse, der paa én Gang er i Slægt med Schillers græske
							Sindelag og Schellings al Erfaring overskridende Idédyrkelse, er
							Holderlins Lære allerede forud for Romantikens Tid romantisk.En spirende Romantik findes endelig i det Skær af kristelig Stemning, der
							er udbredt over hans halvt moderne Forgudelse af Verdensaltet. Han var
							fra først af bestemt til Teolog; han havde lidt under en
							Klosteropdragelses Haardhed. Tiltrods for  de mange Vidnesbyrd om et fromt Sindelag, der træder frem i hans
							Breve, var han imidlertid i sine Digtninge Hedning. Han holdt ikke af
							Præster og satte sig stadigt mod sine Kæres Ønske, at han skulde blive
							Gejstlig. I hans Empedokles findes denne
							betegnende Replik af Helten til Præsten Hermokrates:Du weisst es ja, ich hab es dir bedeutet,Ich kenne dich und deine schlimme Zunft.Und lange war's ein Räthsel mir, wie euchIn ihrem Runde duldet die Natur.Ach, als ich noch ein Knabe war, da miedEuch Allverderber schon mein frommes Herz,Das unbestechbar, innig liebend hingAn Sonn' und Aether und den Boten allenDer grossen ferngeahndeten Natur;Denn wohl hab ich's gefühlt in meiner Furcht,Dass ihr des Herzens freie GötterliebeBereden möchtet zu gemeinem Dienst,Und dass ich's treiben sollte so, wie ihr.Hinweg! ich kann vor mir den Mann nicht sehn,Der Göttliches wie ein Gewerbe treibt,Sein Angesicht ist falsch und kalt und todt,Wie seine Götter sind.Af den Fromladenhed, med hvilken de andre Romantikere ender, der begyndte
							ganske anderledes fritænkersk end Holderlin, findes der hos ham intet
							Spor. Dog er hans Sværmeri for det gamle Grækenland ikke hedensk som
							Goethe's og Schiller's. Der gaar igennem det en Inderlighed, som er
							beslægtet med kristelig Andagt; hans poetiske Bønner til Solen, til
							Jorden, til «Fader Æter» er en Troendes Bønner, og naar han, som i Empedokles behandler et rent hedensk Æmne, gaar
							det ham som senere Kleist, da denne skriver sin Amphitryon: den kristelige Legende skinner igennem
							Bellandlingsmaaden. Empedokles staar overfor sin Tids Farisæere som
							Jesus overfor sit Lands. Empedokles er som Jesus den store Profet, og
							den Tilbedelse, hvorfor han er Genstand, saavel som hans frivillige
							Offerdød, vækker Stemninger, der har en fjern Lighed med de kristeligt
							religiøse.I fine, lette Omrids, ligesom udkastede af en ren Aand, forekommer hos
							Holderlin Sindbilleder og Stemninger, der i den romantiske Skole bliver
							udviklede, overdrevne, karikerede eller simpelthen tilbagekaldte.IIII Aaret 1797 udgav den trediveaarige August Wilhelm
								Schlegel det første Bind af sin Shakespeare-Oversættelse. Til
							nogle af Stykkerne, som denne Udgave bringer, er der blevet fundet flere
							Udkast, som gør det muligt at forfølge Oversætterens haardnakkede og
							talentfulde Stræben; og fra disse gulnede og støvede Blade fører, naar
							de læses opmærksomt, en lige Vej ind til A. W. Schlegels og hans Hustrus
							Sjæleliv, ja videre helt op til de Meste Højdepunkter, fra hvilke man
							overskuer Tidsalderens aandelige Liv.*)Endog tilsyneladende ubetydelige Enkeltheder er lærerige. Arbejdet
							foreligger ikke altid i A. W. Schlegels Haandskrift. I Vinteren
							1795-96 begyndte Schlegel Arbejdet med Romeo og Julie, og vi har fra det første Aar af hans Ægteskab
							med Caroline Böhmer - Giftermaalet fandt Sted 1796 -
							en fuldstændig af Schlegel senere gennemset Afskrift af det første
							Udkast, udført med Carolines Haand Endnu i September 1797 skrev hun, som
							hendes Breve udviser, Hvad I vil af for ham
							efter et næsten ulæseligt Haåndskrift. Og hun var mere end blot
							Afskriverinde. Hun har arbejdet med paa Schlegels Afhandling om Romeo og Julie, der næst Goethes Studier over
							Hamlet i Wilhelm Meister er det bedste, som til
							hin Tid var udkommet i Tyskland om Shakespeare. Man genkender hende af
							og til paa Udbrud af en kvindelig Følelse og paa en større Blødhed i
							Stilen, end man ellers er vant til at træffe hos Schlegel. Hun forstod
							ogsaa ganske anderledes end de Samtidige den fulde Betydning af et
							Arbejde, der gik ud paa at indlemme Shakespeare hel og uforfalsket i den
							tyske Literatur. Hendes Interesse for Arbejdet og for Oversætteren har
							dog, som Haandskrifterne lærer, ikke holdt sig udover Samlivets første
							Aar. I Begyndelsen er hendes Haand fremherskende; i Manuskripterne til
							de Stykker, sysselsætter Schlegel i Aarene 1797-98, er hendes
							Medvirkning endnu tydeligt at spore, skønt hendes Skrifttegn viser sig
							sjældnere ved Siden af de mandlige. For sidste Gang findes Spor af
							Carolines Pen i Haandskriftet til Købmanden af
								Venedig*) M. Bernays: Zur Entstehungsgeschichte des Schlegelschen
								Shakespeare. som stammer fra de sidste Maaneder af
							Aaret 1798. I Oktober dette Aar var Schelling traadt ind i Romantikernes
							Kres i Jena. Fra da af findes intet Bogstav mere af hendes Haand.Blandt Manuskripterne er der især to, som aabner et dybere Indblik i
							Schlegels Udviklingsgang. Det er to forskellige Tekster til En Skærsommernatsdrøm.Før A. W. Schlegels Tid havde Ingen i Tyskland eller andensteds prøvet
							paa gennemgaaende at oversætte Shakespeares Vers paa Vers. Der
							eksisterede kun to ældre tørre Prosa-Oversættelser, Wielands og
							Eschenburgs. Som ung Student i Gottingen gjorde Schlegel det første
							Forsøg paa at gengive nogle Brudstykker af Versene i Skærsommernatsdrømmen ved tyske Vers. Han havde fra Barnsben
							af været «en lidenskabelig Versemager». Dette Talent var øjensynligt
							nedarvet. Et halvt Aarhundrede før han og hans Broder optraadte, havde
							ligeledes to Brødre Schlegel havt et Navn i Literaturen, Johan Elias,
							der længe levede i Kjøbenhavn, sluttede sig til Holberg og i alt, hvad
							der angik Teatervæsen, var en Forløber for Lessing, og Johan Adolf,
							August Wilhelms og Friedrichs Fader, der vel var uden synderlig
							Oprindelighed, men udrustet med afgjorte sproglige og formelle Evner.Som ung Student, hvis Væsen tidligt ytrede sig i en Blanding af
							filologisk Bøjelighed og digterisk Selvbestemmelse, nærede Wilhelm en
							lidenskabelig Længsel efter at gøre Bekendtskab med Burger, der som
							Professor ved Göttinger Universitetet førte et ulykkeligt og afsondret
							Liv, idet hans Digter-Ry her, hvor kun Faglærdom gjaldt, ingen Anseelse
							skaffede ham, medens Agtelsen for hans Karakter havde lidt, altsom hans
							samtidige Forhold til hans Hustru og dennes Søster blev bekendt. Burger,
							der i Gottingen følte sig som en Forvist, optog med den inderligste
							Varme den fine, talentfulde Elev, der forud for ham havde en sikrere
							Smag og et bedre ordnet Kundskabsforraad. Bürger stod dengang endnu som
							Tysklands første Lyriker og første Verskunstner. Schlegel lærte ham alle
							sproglige og metriske Kunstgreb af, alle Midlerne til ved Ordvalg og
							Ordstilling, ved Behandling af Rytmen og Versemaalene at frembringe en
							kunstnerisk Virkning, og gik med sin medfødte Gave til at efterdigte saa
							vidt i Tilegnelsen af Biirgers poetiske Ejendommelighed som det var
							muligt for hans ganske forskelligartede Naturanlæg. Hans Digt Ariadne klinger som var det skrevet af Burger. I
							Sonetten, hvis  dengang i Tyskland
							nyopdagede Form det lykkedes Burger at beherske, kom Schlegel ham saa
							nær, at man, da Schlegels samlede Værker mange Aar senere blev udgivne,
							ved Uagtsomhed deri har optaget to Sonetter, der er digtede af Burger.Læreren hyldede da ogsaa den megetlovende Elev i en udmærket Sonet, der
							begynder:Junger Aar, dem königlicher FlugWird den Druck der Wolken überwinden,Wird die Bahn zum Sonnentempel finden,Oder Phöbus' Wort in mir ist Lugog der slutter med disse beskedentsmukke Linjer:Dich zum Dienst des Sonnengotts zu krönenHielt ich nicht den eignen Kranz zu wert,Doch - dir ist ein besserer beschert.Schlegel svarede med en Undersøgelse af Burgers kolde Pragtstykke Das hohe Lied von der Einzigen, der priser dette
							Digt som et episk Vidunder, og sammen med Burger begyndte han nu en
							Oversættelse af Skærsommernatsdrømmen saaledes,
							at han gjorde Hovedarbejdet, Burger kun gik det Skrevne efter.
							Imidlertid stod han endnu fuldstændigt under den Bürger'ske Tekniks
							Herredømme, og Haandskrifterne lærer os, at han altid underkastede sig
							Bürgers Ændringer, særligt dennes Hang til det Fuldttonende, altfor
							Kraftige. Dog Bürger gjorde sig som Oversætter ikke Ulejlighed med at
							give saa klart et Spejlbillede, han formaaede, af Shakespeare's
							Særegenheder; han gav kun Billedet af sin egen Ejendommelighed, idet han
							med en vis Voldsomhed fremhævede de drøje og kaade Repliker og de
							Steder, hvor vildfarne Lidenskaber møder hinanden; han forstærkede og
							overdrev ethvert Træk, der svarede til hans Forkærlighed for en djærv
							Spøg, og drev den Trolddom ud, der laa over de ømme og fine Partier. Saa
							stor en Forkærlighed den unge Schlegel end af Naturen havde for
							Elegance, saa stræbte han dog ogsaa i denne Henseende at vandre i sin
							Mesters Spor og blev ikke sjældent grov og plump, hvor han troede at
							være naturlig og frisk.Bedre end Bürger havde Herder kunnet vejlede den unge Schlegel. I de
							Brudstykker af Shakespeare'ske Scener, som  findes i lians Stimmen der
								Völker, havde han alt forlængst givet et Mønster paa den rette
							Fremgangsmaade ved en poetisk Oversættelse fra Engelsk til Tysk. Dersom
							Schlegel som Shakespeare-Oversætter var gaaet i Skole hos ham, vilde han
							aldrig være falden paa at gengive den femfodede Jambe ved
							Alexandrinervers eller paa at forandre Alfesangenes Versemaal. Ingen
							havde nemlig dybere end Herder følt den Wielandske Oversættelses
							Utilstrækkelighed. Den Aand, i hvilken han ønskede Shakespeare
							fortysket, genopstod nu hos Schlegel, der trods alle sit første Forsøgs
							Mangler tidligt overtraf ham.Hurtigt gjorde Schlegel sig fri fra Bürgers Indflydelse. For Bürger var
							Kunstens højeste Opgave den at være folkelig. Efter at Schlegel i 1791
							som Huslærer i Amsterdam rumligt var kommen i en Afstand fra Bürger og
							havde fordybet sig i Schillers Værker, slog han ikke blot i sine
							digteriske Forsøg ind i Schillers Tone og skrev en følt og anerkendende
							Kritik af dennes Digt Die Künstler, men han fik
							ogsaa gennem Schillers Kunstfilosofi et højere Begreb om Kunstens Væsen.
							I hans metriske Stil foregik der en Forvandling i Retning af det
							højtideligt Værdige. Schiller kunde imidlertid næsten lige saa lidt som
							Bürger hos Schlegel udvikle Evnen til fuld Forstaaelse af Shakespeare,
							han, der i sin Oversættelse af Macbeth
							forvandlede Heksene til græske Furier og lagde Portneren en
							opbyggelig Sang i Munden istedenfor den djærvt lystige Enetale. Var
							Bürgers Naturlighed én Fare, saa var Schillers Højtidelighed en anden.Dog paa samme Tid som Schillers Lære om Kunstens høje Betydning oplyste
							Schlegel, ansporede de Samlede Digtninge, der
							udkom af Goethe, for hvem han nu først fik Øjnene op, hans Drift til at
							forske, forklare og oversætte paa digterisk Vis. Som alt berørt fik
							denne første Udgave af Goethes samlede Skrifter en meget kold og daarlig
							Modtagelse. Hovedaarsagen var, at man stadigt ventede nye Værker i Stil
							med Werther eller Götz
							og Ingenting forstod af Goethes Aandsudvikling. For Schlegels
							kritisk anlagte Forstand gik Goethes hele Mangesidighed op. Han forstod
							og vurderede hin Evne til foreløbigt som Kunstner at glemme sig selv for
							at lade Genstandene virke rent og fuldt paa sig, der hos Goethe havde
							avlet en Form, som aldrig var vilkaarligt valgt, altid fordret af Æmnet.
							Han forstod, at han som poetisk Oversætter maatte vise en lignende
							Selvfornægtelse og udfolde en lignende Evne til aandelig Genføden af
							Sagen. Kvindelig  Modtagelighed for de
							fineste Ejendommeligheder hos den fremmede Original og mandlig Evne til
							Formning ud fra en Helhedsanskuelse var nødvendig for Oversætteren, og
							begge disse Evner fandtes hos Goethe; thi hans Væsen var Mangfoldighed,
							hans Navn Legio, hans Aand Proteus.Der stod endnu tilbage at overvinde de sprogligt-tekniske Vanskeligheder.
							Dog netop her havde Goethe som Forbillede sat Tidsskel. Han havde
							omformet det tyske Sprog. Ved at gaa igennem hans Hænder havde det
							vundet saa meget i Smidighed og Omfang, vundet en saadan Rigdom i
							Udtrykket for det Store som for det Yndefulde, at det frembød Schlegel
							netop det gennemspillede Instrument, han havde behov. I sin Bürger'ske
							Tid havde han endnu opfattet den tekniske Fuldkommenhed som en udvortes,
							der lod sig opnaa ved haardnakket Filen; nu begreb han, at den fuldendte
							Teknik bestemmes indenfra, ikke er andet end Udtrykket for den
							Stil-Enhed, der er betinget ved Grundstemningen. Og nu begyndte han at
							se sin Livsopgave som den dobbelte, at genfremstille de fremmede
							Folkeslags Mesterværker i det tyske Sprog og kritisk at tolke de
							fortrinligste udenlandske og hjemlige Digterværker for sine Landsmænd.Nu forstod han ogsaa paa en ny Maade Fichte, den Ven og Vaabenbroder, som
							Romantikerne saa hurtigt vandt sig. Wilhelm Schlegel indsaa, at Fichtes
							filosofiske Jeglære i de mest almene Udtryk indeholdt Tanken om
							Menneskeaandens ubegrænsede Evne til at genfinde sig i Alt og finde
							Altet i sig. Schlegels smidige Aand slyngede sig om denne stærke
							Grundtanke hos Fichte.Her greb den stadigt førte Brevveksling med den yngre Broder ind. Han var
							som yngre af Wilhelm bleven draget ind i den ny Literaturbevægelses
							Farvand, og blev, stridbar som han var, saasnart han troede at være
							kommen til den sande Indsigt, dennes hensynsløseste Forkæmper.
							Forskellen mellem Brødrene er denne: Den ældre var, til Trods for hans
							literære Anskuelsers Dristighed, den regelrettere Aand. Skønhedssans og
							Formsans var tidligt udviklede hos ham. Hans Hovedevne var den at kunne
							forme, og Maade og Maal, Nøjagtighed og Behændighed var medfødte
							Egenskaber hos ham. Naar han ikke hidsedes altfor stærkt, viste han
							ogsaa i videnskabelige og kunstneriske Fejder Maadehold, vidste
							forholdsvis tidligt, hvad han  vilde og
							kunde, og brød med Fasthed og Udholdenhed de Ideer og Synsmaader Bane,
							til hvis Talsmand han en Gang havde gjort sig. Han blev den romantiske
							Skoles Grundlægger og var fuldstændig rustet til denne Gerning, han,
							hvem hans Broder spøgende kaldte «den guddommelig Skolemester» eller
							«Universets Skolemester».Friedrich Schlegel var den uroligere Aand, den ægte Sektstifter: han
							vilde sit hele Liv igennem, som han siger i et Brev, «ikke blot prædike
							og ivre som Luther, men ogsaa som Muhamed verdenserobrende underlægge
							sig Aandernes Rige med Ordets Ildsværd». Det skortede ham hverken paa
							Drift til at begynde eller paa saa kolossale Planer, at Muligheden til
							deres Virkeliggørelse stod i et skrigende Misforhold til hans Evner.
							Evigt vaklende, uden Holdning og Midtpunkt, de hundrede Brudstykkers
							Mand, men rig paa frugtbare som paa forbløffende Indfald og spidse
							Aandrigheder var han altid udsat for Fristelsen til at ville bringe
							Modstanderne til Taushed ved hemmelighedsfulde Kunstord og altid udsat
							for Fald ned i det Flove og Meningsløse. Langt mere træffende, end Nogen
							anede, sagde Novalis i et Brev til ham: «Kongen af Thule, kære Schlegel,
							var din Stamfader, du er i Familie med Undergangen.» Som Kritiker var
							han lidenskabeligere, mindre upartisk end Wilhelm, som Digter har han
							kun en eller to Gange i sit Liv truffet Naturtonen og han styrtede i sin
								Alarcos ned i en Afgrund af Ynkværdighed, i
							hvilken Broderen med sin fine Sans og sin strenge Korrekthed aldrig
							havde kunnet synke. Den ældre Broder havde givet den yngre den literære
							Indvielse, den yngre drev den ældre fremad, men han fordærvede ved sin
							Uelskværdighed dennes Forhold til Schiller, ja tilsidst endog det
							Wilhelm saa dyrebare og saa længe opretholdte Forhold til Goethe.Foreløbigt lod Wilhelm nu Oversættelsen af Shakespeare ligge og kastede
							sig over de sydlige Landes Digtere. Han forsøgte sig i alle Retninger,
							oversatte Brudstykker af Homer, græske Elegikere, Lyrikere, Dramatikere,
							Idyldigtere, næsten alle de latinske Digtere, desuden Italienere,
							Spaniere, Portugisere, senere endog indisk Poesi, for at gøre Tysklands
							Sprog til et Panteon for det Guddommelige i alle Tungemaal. Længst
							dvælede han ved Dante, dog uden at være i Besiddelse af det Herredømme
							over Formen, som udkrævedes; han rimede i hver Terzin kun to Linjer, saa
								 Versemaalets Særegenhed
							forvanskedes, og Sammenfletningen af Stroferne faldt bort.Dernæst tog han Romeo og Julie samt Hamlet for sig. Han sendte Brudstykker af sine
							Oversættelser til Friedrich, der atter overgav dem til Caroline. Hendes
							Dom var i Reglen gunstig; men hun udtalte den Dadel, at Sproget havde
							faaet en altfor gammeldags Farve, og tillagde den forudgaaende
							Bearbejdelse af Dante Skylden derfor, da Wilhelm efter hendes Opfattelse
							ved den altfor meget havde vænnet sig til forældede Ord og Vendinger.
							Han havde netop kort forinden indset, at han maatte vogte sig for den
							slikkede Elegance, som han havde tilkæmpet sig efter Opgivelsen af den
							Bürger'ske Stil; nu forfaldt han til den modsatte Yderlighed, til
							Archaismer, til det Knortede og Haarde.1797 sendte han de første Prøver af Romeo og Julie
							til Schiller. De blev trykte i Die Horen.
							Og straks derefter bragte Tidsskriftet Schlegels Afhandling: Noget om William Shakespeare i Anledning af Wilhelm
								Meister. I Wilhelm Meister havde jo Goethe fremstilt Stræben
							efter Forstaaelse af Shakespeare som et betydeligt Element i den tyske
							Dannelse. Ved Samtalerne om Hamlet havde han gendrevet den dumme Fordom,
							at Shakespeare havde været et raat Naturgeni uden kunstnerisk
							Bevidsthed. Dersom det havde forholdt sig saadan, kom det jo i en tysk
							Oversættelse ikke synderligt an paa Formgivningen. Hos en saa overlegen
							Kunstner som den Shakespeare derimod, der fremstilles i Wilhelm Meister, var det klart, at
							Overensstemmelsen mellem Indhold og Form ikke turde brydes. Og dog havde
							selv Goethe endnu ikke været videre, end at han tiden at føle Anstød
							havde meddelt, hvad han anførte af Hamlet, i den gamle
							Prosa-Oversættelse; det havde end ikke for ham været indlysende, hvor
							ganske her Sag og Kunstform var sammensmeltede.Langsomt arbejder Schlegel sig fremad. Selv er han endnu saa hildet, at
							han mener ikke at kunne undvære Aleksandrinerverset; kun «saavidt
							muligt» beholder han i Romeo den femfodede
							Jambe; Scenen mellem Munken og Romeo oversætter han i Alexandrinere,
							idet han undskylder sig med, at den Art Vers skader mindre i Fyndsprog
							og Skildringer end i den egenlige Samtale. Romeo's hele Lyrik gaar
							derved tabt.Han føler det selv, og saa begynder han da med Jernflid og haardnakket
							Begejstring endnu engang, kaster Alexandrinerne  over Bord og tvinger sig til i det vidtløftige
							tyske Sprog at sige det Samme i ti eller elleve Stavelser, hvortil han
							tidligere brugte tolv eller tretten. Længe forekommer det ham en
							uløselig Opgave at gengive Vers ved Vers uden at føje nogen Linje til
							Originalens. Oversættelsen svulmer under hans Hænder som fordum under
							Bürgers. Fjorten engelske Vers bliver til nitten eller tyve tyske. Det
							er, synes det ham, umuligt at fatte sig kortere, indtil han endelig fra
							Grunden af indser, hvorledes Shakespeare opfører sin Kunstbygning og nu
							giver Afkald paa al Fylde og alt Fyld, som Shakespeare ikke har. Og
							hvert Vers gengives ved et enkelt Vers. Han bander og jamrer over
							Tyskens Vidtløftighed og Utilstrækkelighed; hans Sprog har jo ganske
							andre Skranker, ganske andre Vendinger end det engelske. Han kan ikke
							gøre Shakespeare's Arbejde efter; det bliver en Stammen og Hakken uden
							Klang og Flugt; men han tvinger sig, tvinger Sproget og frembringer sin
							Efterdigtning.«Schlegels Shakespeare», siger Scherer uden synderlig Overdrivelse,
							«stiller sig i den Afstand, hvori genfrembringende Kunst staar fra
							frembringende men med den Lighed, som det Fuldkomne har med det
							Fuldkomne, nær op til de Værker, Goethe og Schiller skænkede os paa den
							Tid, da de virkede i Fællesskab ».Herredømmet over Formen var ham fra da af sikret, og han høstede nu
							Frugterne af sin Møje. Han stod som Mester, han aabnede sin Haand, og
							fra 1797 til 1801 faldt seksten af Shakespeare's Dramer fra denne Haand
							ned i det tyske Folks Skød, vel af og til noget matte og tvungne i
							Stilen, men i det Hele udadlelige som var de skrevne af en indfødt
							Digter af Shakespeare's Rang.Man overveje ret, hvad dette vil sige. Det betyder i Virkeligheden ikke
							meget mindre, end om - ved Siden af Goethe og Schiller
							- i Midten af forrige Aarhundrede ogsaa Shakespeare var kommen
							til Verden i Tyskland. Han fødtes 1564 i England; genfødt blev han i
							1767 i sin tyske Oversætter. 1597 udkom Romeo og
								Julie i London; Sørgespillet udkom 1797 i Berlin som et nyfødt
							Værk.Da Shakespeare saaledes genopstod i Tyskland, virkede han med fuld Kraft
							paa et Publikum, der vel var langt mindre aandsbeslægtet med ham end
							hans oprindelige, og for hvem han ikke mere kæmpede Dagens Kamp, men som
							i flere Henseender endog  var modnere
							til at forstaa ham end det, han skrev for i sin Tid. Han begyndte at
							give de Millioner, der ikke forstod Engelsk, Næring af sin Aands Brød.
							Nu først opdagede Mellemog Nord-Europa ham. Nu først blev den hele
							germansk-gotiske Verden lians Menighed.Men vi har ogsaa set, hvor meget der udkrævedes for at et tilsyneladende
							saa fordringsløst Aandsværk af denne høje Rang skulde komme i Stand. Vi
							kan jo læse et stort Stykke af det tyske Aandslivs Historie en
							Menneskealder igennem i Udkastene og Haandskrifterne dertil. For at
							bringe det til Veje, var intet Ringere nødvendigt, end at Lessings
							Kritik, Wielands og Eschenburgs Forsøg havde forberedt Jordbunden, at
							dernæst et Geni som Herder havde sammenfattet Alt, hvad der i den tyske
							Aand var af Modtagsomhed og Anlæg til sindrig Gætning, og at han med sit
							herriske Sind havde gjort den unge Goethe til sin Lærling. Goethe
							efterligner dog i sin i Prosa skrevne Götz kun
							en Prosa-Shakespeare. Saa maatte der fødes et Talent med A. W. Schlegels
							i sin Art enestaaende Ejendommelighed, et Talent, i hvilket den
							filologiske Evne og den formelle Smidighed var nedarvede; fremdeles
							maatte dette Talent komme derhen, hvor det kunde indvinde Tidsalderens
							højeste tekniske Fuldkommenhed, saa paany befri sig fra den Bürger'ske
							Forkærlighed for det altfor Drøje. Det maatte modtage Paavirkning af
							Schillers Kunstbegejstring, styre udenom Schillers Forkærlighed for det
							Højtidelige og hans Sky for det vildt Lystige, indvinde den fulde
							Forstaaelse af Goethe, overtage det af ham udviklede Sprog som en Arv,
							opnaa en endnu finere Indsigt end hans i Nødvendigheden af
							Overensstemmelse mellem Form og Indhold hos Shakespeare, have et
							beslægtet Talents ansporende Iver og en Kvindes prøvende Kritik i sin
							Nærhed: Hundreder af Kilder maatte strømme sammen, hundrede
							Omstændigheder træffe sammen, Personer lære hinanden at kende, Aander
							mødes og befrugte hverandre, for at Værket kunde staa der i sin beskedne
							Ynde; en ringe Ting, Oversættelsen af en for et Par hundrede Aar siden
							afdød Digter, men den ædleste Næring for Millioner og bestemt til at øve
							en dyb og varig Indflydelse paa den tyske Poesi.IVTungt Blod, der avlede Spøgelsefrygt og Spøgelsesyner, medfødt
							Tungsindighed indtil Randen af Vanvid, en klar, ædru Forstand, der
							uophørligt var tilbøjelig til at gøre Lysets Rettigheder gældende, og en
							ganske usædvanlig Evne til at leve i Stemninger og fremkalde Stemninger,
							det var Grundegenskaber hos Ludwig Tieck. Han
							var blandt den romantiske Skoles Digtere den frugtbareste, og han skrev,
							efter at Skolen var sprængt, en lang Række fine Noveller, der skildrede
							Samtid og Fortid paa en Maade, der kom Virkeligheden nærmere end Skik
							var i romantisk Poesi.Han fødtes 1773 som Søn af en Rebslager i Berlin, modtog allerede i
							Skolen et dybt Indtryk af saadanne Klassikere som Goethe, Shakespeare og
							Holberg, og formaaede som Yngling at efterligne Shakespeare's Alfepoesi
							saavel som Ossian's Vemodstoner, men blev i et Tidsrum af sin tidlige
							Ungdom ved den Svaghed, hvormed han lod sig benytte og udnytte af ældre
							Skribenter, foranlediget til et ganske usundt og skødesløst
							Megetskriveri. Blev nu end saaledes den Aand og Retning, i hvilken han
							skulde arbejde, ham paanødet, saa kan hans personlige Ejendommelighed
							dog spores selv i hans første værdiløse Skrifter. Under Ledelse af hans
							Lærer Rambach udførte eller bearbejdede han i Oplysningstidens Aand
							følsomme Historier om ædle Røvere eller han forfattede Rædsels-Optrin i
							Stil med Franz Moors Dødsscene. Men nu og da lod han i vrængende
							Bemærkninger sin egen, mere udviklede Synsmaade skinne igennem.Noget senere forfattede han, den tilkommende Romantiker, for
							Oplysningstidens gamle Kamphane, Nicolai, gammelkloge Almanakhistorier,
							der gør Nar af Overtroen, og i hvilke der kun stænkvis forekommer Glimt
							af Ironi, som naar Udtryk af Foragt for «den dumme Middelalder» eller
							for «det Shakespeare'ske Spøgelsevæsen» lægges en erkedum gammel Mand i
							Munden. Han skrev vel især disse Ting, fordi han havde solgt sin Pen,
							imidlertid røber sig ikke desmindre heri Trætheden hos en Tungsindig,
							der saalænge har udtømt sig i sørgmodige Spørgsmaal og Tvivlsmaal af
							enhversomhelst Art, at han uden megen Selvovervindelse giver den Stemme
							det sidste Ord, der tvært imod al Genisyge lovsynger den forstandige,
							borgerlige Middelvej. Den Raadvildhed, hvori han indadtil var stedt,
							spejler sig ikke mindre  klart i hans
							paa Bestilling forstandsdyrkende Fortællinger end i det Spøgelseagtige,
							det Grusomt-Vellystige og det koldt Skam løse i hans Noveller og
							Skuespil fra Begyndelsen af Halvfems erne, i hvilke der tilsyneladende
							er nedlagt mere af hans eget Væsen.Den første betydeligere Frembringelse af Tieck, der møder os, er William Lovell. Denne Romans første Del,
							forfattet i Tiecks 21de Aar, udkom 1795. Nu og da anslaas allerede her
							med Hensyn til Kunstsmagen de Strenge, som den romantiske Skole senere
							spillede paa.William Lovell kommer til Paris (som Tieck da aldrig havde set) og er
							naturligvis opfyldt af stor Modbydelighed for Alt, hvad han oplever:
							«Byen er en grim, uregelret Stenhob. I hele Paris har man Følelsen af at
							være i et Fængsel .... Man taler og snakker hele Dagen uden en eneste
							Gang at sige, hvad man tænker .... Jeg er af Kedsomhed gaaet nogle Gange
							i Teatret. Tragedierne bestaar af Fyndsprog uden Handling eller Følelse
							og af langstrakte Taler, der tager sig ud, som naar paa gamle Malerier
							Ordene hænger ud af Munden paa Personerne. Jo mere Skuespilleren fjerner
							sig fra Naturen, for des større bliver han anset .... I den store
							verdensberømte Pariser-Opera faldt jeg i Søvn.» Det er de Indtryk, som
							Lovell, der i Bogen er Englænder, har modtaget af Paris omkring
							Revolutionstiden - den hele da gængse Foragt for fransk Væsen
							og fransk Kunst, dobbelt urimelig her, fordi den er lært udenad efter
							Bøger. I Modsætning hertil udbryder Lovell i Theåtre français: «O
							Sofokles, o guddommelige Shakespeare!» og meget betegnende siger han:
							«Jeg hader Menneskene, som med deres eftergjorte lille Sol [skal være
							Fornuften] lyser op i enhver hyggelig Dæmring og forjager de elskværdige
							Skyggebilleder, der boede saa trygt under det hvælvede Løvtag. I vor
							Tidsalder er det blevet en Slags Dag, men den romantiske Nat- og
							Morgenbelysning var skønnere end dette graa Lys fra en skyet Himmel.»Undtager man disse enkelte Stænk, synes Bogen ellers ved første Øjekast
							ikke at have nogen af de Egenskaber, som man plejer at betegne som de
							romantiske Frembringelsers; men i Virkeligheden viser intet Værk bedre
							og sikrere end dette, hvori de romantiske Bestræbelser grunder. William Lovell har laant sin Grundtanke og
							Brevformen fra en fransk Roman af den materialistiske Skribent Rétif de
							la Brétonne: Le paysan perverti.  Det er ikke uden Betydning, at vi straks kan
							føre et romantisk Arbejde tilbage til den franske Materialisme; det er i
							Virkeligheden fra den, at den mørke romantiske Skæbnetro stammer. Lovell er en Bog, hvis Læsning i vore Dage er i
							høj Grad besværlig. Formen er trættende bred, alle de Optrædende staar
							som i Taager. Bipersoner som den ædle gamle Tjener er kedelige Mindelser
							om Richardson, og der findes hverken et drastisk Træk eller en plastisk
							Situation. Bogens Fortrin, der er ligesaa tyske som dens Mangler,
							bestaar i en udholdende og haardnakket Sjælegranskning. Dens Helt er en
							Yngling, der lidt efter lidt langsomt og sikkert føres til at opløse
							alle faste Livsmagter, alle overleverede og godkendte Regler for Livet
							paa en saadan Maade, at han ender i en ren Forbrydertilværelse med en
							forhærdet Egenkærlighed til Grundvold. Man har Uret, naar man undrer sig
							over, at Tieck i saa ung en Alder kunde skildre Sligt. Er det ikke netop
							i de tidligste Ungdomsaar, at Ynglingen, hvis Blik endnu slet ikke
							formaar at vende sig udad, men som bestandig er sysselsat med alt det
							Forunderlige, der viser sig for ham, naar han ser ind i sit eget Hjerte,
							uafladeligt maa optrævle sig selv, undersøge sine egne Tilstande, se sig
							i det Spejl, som hans egen Bevidsthed rækker ham? Der gives for mange
							Sind ingen mere selvkritisk Alder end Tidsrummet omkring det tyvende
							Aar. Man har endnu saa god Tid i Livet, saa god Tid til at gøre sig Rede
							for sig selv; man tilbringer sine Dage med at lære det Instrument at
							kende, hvorpaa man hele Livet igennem skal spille; man stemmer det; man
							agter paa, hvorledes det er stemt. Den Tid er endnu fjern, hvor man
							raskvæk overtager sig selv og benytter sig som Instrument, hvad enten
							det er som Violin eller som Brækjern eller som hvad det nu kan falde. Og
							byder Omverdenen ved Omstændighedernes Beskaffenhed hverken Opgaver
							eller Næring, og vedbliver Selvet at leve af sit eget Blod, da maa
							uundgaaeligt Grubleriet føre til, at Personligheden opplukkes eller
							udhules.Det for Digteren, for Retningen, for Tidspunktet Ejendommelige er her det
							Følelsens Fantasteri, hvori det selvprøvende Grubleri slaar over. Den
							Enkelte vover for Alvor at gøre sit tilfældige Jeg, som har opløst Alt,
							hvad der efter Skik og Vedtægt har Krav paa Ærbødighed, til alle Tings
							Rettesnor og alle Reglers Ophav. Her er Forvridningen af Fichtes
							Grundtanke utvetydig.  Man læse følgende
							Vers af Lovell og den efterfølgende Betragtning:Willkommen, erhabenster Gedanke,Der hoch zum Gotte mich erhebt.Die Wesen sind, weil wir sie dachten.In trüber Ferne liegt die Welt,Es fällt in ihre dunkeln SchachtenEin Schimmer, den wir mit uns brachten.Warum sie nicht in wilde Trümmer fällt?Wir sind das Schicksal, das sie aufrecht halt!Den bangen Retten froh entronnenGeh' ich nun kühn durchs Leben hinDen harten Pflichten abgewonnen,Von feigen Thoren nur ersonnen.Die Tugend ist nur, weil ich selber bin,Ein Wiederschein in meinem innern Sinn.Wass kümmern mich Gestalten, deren mattenLichtglanz ich selbst hervorgebracht?Mag Tugend sich und Laster gatten!Sie sind nur Dunst und Nebelschatten,Das Licht aus mir fällt in die finstre Nacht.Die Tugend ist nur, weil ich sie gedacht.Saaledes behersker min ydre Sans den legemlige, min indre Sans den
							aandelige Verden. Alt er underordnet min Vilkaarlighed; enhver Ting,
							enhver Handling kan jeg kalde, hvad det behager mig; den levende og
							livløse Verden hænger i Kæder, som min Aand styrer; mit hele Liv er kun
							en Drøm, hvis mangfoldige Skikkelser forener sig efter min Vilje. Jeg
							selv er den eneste Lov i den hele Natur, og denne Lov adlyder Alt».Naar Friedrich Schlegel senere udraaber: «Fichte er ikke tilstrækkelig
							ubetinget Idealist .... jeg og Hardenberg (Novalis) er det dog mere,»
							saa har allerede ti Aar i Forvejen, og længe før der blev Tale om
							Romantik og romantisk Skole, Tieck øjnet den Vej, som den nye Skole
							vilde slaa ind paa: Den Enkeltes Gaaen op i personlig Vilkaarlighed og
							denne Vilkaarligheds Ophøjelse til Livets og Kunstens Kilde under Navnet
							Fantasi. Lovell føres ad denne Bane ud over alle
							afstukne Grænser. Medens Johannes Forføreren,
							der i vor Literatur fuldender og afslutter denne Type, bestandig holder
							sig indenfor et vist Skema, i  Afstand
							fra det Etiske, hvilket han betragter som en kedelig og fortrædelig Magt
							og som han derfor heller aldrig angriber i Fronten, lader Loveli som den
							alsidigere, dristigere anlagte, om end slettere udførte Karakter sig
							hverken skræmme tilbage af Forræderi, Drab eller Giftmord. Han er den i
							det hele Tidehverv varierede Don-Juan-Faust-Type med en Tilsætning af
							Schillers Franz Moor. Selvbeskuelsen, der er færdig med Alt, har her
							ført til grænseløs Menneskeforagt, til hensynsløs Bortfejen af alle
							Illusioner, og der øjnes ingen anden Trøst end den, at Hykleriet
							afsløres og den stygge Sandhed ses. I dyb Sammenhæng med meget af hvad
							Romantikerne siden frembragte staar en Udtalelse som denne: «Visselig er
							Vellyst vort Væsens store Hemmelighed; selv den reneste og inderligste
							Elskov vil dukke sig i denne Brønd ... Kun Letsind, kun Indsigt i
							Illusionen kan frelse os, og derfor er Amalie Intet for mig mere, siden
							jeg indser, at Poesi, Kunst og selv Andagt kun er forklædt og tilhyllet
							Vellyst ... Intet uden Sanselighed er det første bevægende Hjul i vort
							Maskineri ... Sanselighed og Vellyst er Musikens, Maleriets og alle
							Kunsters Aand; alle Menneskets Ønsker flyver om denne Pol som Myggene om
							det brændende Lys; ... derfor er Boccaccio og Ariosto de største
							Digtere, og Tizian og den kaade Gorreggio staar højt over Dominichino og
							den fromme Raffael. Jeg antager endog Andagten for at være en afledet
							Kanal for den raa Sansedrift, der bryder sig i tusind mangfoldige
							Farver.» - Man kunde tro, at denne Lovell, i hvis Overvejelser
							Sanseligheden optager saa stor en Plads, var skildret som en Natur, hvis
							Drifter ledede den paa Afveje. Lige omvendt! Han er kold som Is, kold
							som Kierkegaards Skygge af en Forfører, der endog i dette Træk er
							foregrebet her. Han begaar ikke sine Udskejelser med Kød og Blod, men
							med en fantastisk ophidset Hjerne. Han er et purt Hjernemenneske, en
							Nordtysker af det reneste Vand. Og i et bestemt Punkt er han tilmed
							allerede paa Forhaand romantisk i en uventet Grad. Da han helt er
							udbrændt, da hver Gnist af Overbevisning er udslukt hos ham, og alle
							hans Følelser ligger «døde og slagtede» omkring ham, tyer han til Troen
							paa det Vidunderlige og sætter sin Lid til hemmelighedsfulde
							Meddelelser, som en gammel Bedrager har foregøglet ham Udsigten til.
							Dette Træk, som betegnende nok ikke findes i det franske Forbillede,
							udfordredes til Fuldstændiggørelse af Figuren.Saa udhulet er her Personligheden, saa lidet vejer den i sin egen Haand,
							at den forekommer sig lige sand og usand paa ethvert Tidspunkt; den er
							bleven sig. fremmed og har ligesaa liden Tillid til sig selv som til
							nogen Magt udenfor sig. Den staar udenfor, hvad den selv oplever. Det
							forekommer den, at den spiller en Rolle, naar den handler. Loveli
							fortæller, hvorledes han har forført en ung Pige, Emilie Burton: «Jeg
							kastede mig pludselig ned for hendes Fødder og tilstod hende, at alene
							en heftig Kærlighed havde bevæget mig til mit Ophold paa Slottet; jeg
							sagde, at dette skulde være mit sidste Forsøg paa at erfare, om der
							gaves noget menneskeligt Hjerte, der endnu vilde tage sig af mig, for
							igen at forsone mig med Livet og Skæbnen. Hun var skøn, og som i et
							Skuespil spillede jeg min Rolle videre med en forunderlig Begejstring;
							Alt, hvad jeg sagde, lykkedes mig, jeg talte med Ild og dog uden
							Affektation,» og senere hedder det: «At hun selv paa nogen Tid har
							forspildt sin huslige Lykke, er hendes egen Skyld; at hun efter den
							gængse Synsmaade nu maa skamme sig for mange Mennesker, kan ikke
							bebrejdes mig. Jeg gav en Rolle overfor hende, hun kom mig i Møde med en
							anden, vi spillede saaledes med megen Alvor et Stykke af en daarlig
							Digter, og nu gør det os bagefter ondt, at vi saaledes har spildt
							Tiden.» Altsaa et Spil, en Rolle var det Hele. Man har her allerede
							udfoldet i en literær Figur, hvad senere blev til et Livs Virkelighed i
							Karakterer som Fr. Schlegels og Gentz's, og man har her i et enkelt
							Menneskes Sjæleliv, hvad kunstnerisk bestemt blev til Romantikernes
							meget omtalte Ironi. Her i Karakteren den nøgne Egenkærlighed, der tager
							Livet som en Rolle, i Kunsten Misforstaaelse og Overdrivelse af
							Schillers Grundtanke, at den æstetiske Virksomhed er «en Leg», et Spil
							*dolgoeO* en Virken uden ydre Formaal, saa den sande Kunstform bliver
							den, der hvert Øjeblik itubryder Formen, umuliggør Illusionen og ender i
							Selvparodien, saaledes som det sker i Tiecks Lystspil. Der er her den
							allernøjeste Sammenhæng mellem Maaden, paa hvilken Helten handler, og
							Maaden, paa hvilken Komedien skrives. Ironien er en og den samme. Alt
							kan føres tilbage til den samme Selviskhed og Uvirkelighed.*)For ret at forstaa den Sjælstilstand, som er skildret i Lovell, er det ikke nok, at vi ser dens
							fremtidige Følger, vi maa her *) Tieck: William
									Lowell, I 49-52. 172, 178, 212, II 110. som tidligere ved René se, hvori den
							grunder, og hvoraf den er betinget. Betinget er den ved den hele
							Selvraadighed, i hvilken Tiden gærer. Derfor mødes de forskelligste
							Digteraander i Typens Udformning. Som en Nydelsestræthedens Titan hører
							Lovell hjemme i en Slægt af Titaner.Jean Paul, der var ti Aar ældre end Tieck, fire
							Aar yngre end Schiller, begyndte, to Aar før Lovell
							blev anlagt, en Skildring af Racen i sin saakaldte Faustiade,
							Romanen Titan. Jean Paul er i mange Maader
							Romantikens Forløber; indenfor den romantiske Skole bliver han genkaldt
							af Hoffmann, ligesom Goethe af Tieck. Han er Romantiker først og sidst
							ved den grænseløse Vilkaarlighed, hvormed han som Kunstner gaar
							tilværks. Han har, som Auerbach siger om ham, «Studiehoveder,
							Stemninger, Karaktertræk, sjælelige Forviklinger, besynderlige Lignelser
							liggende færdige, som han vilkaarligt overfører paa givne Karakterer og
							Situationer», han skyder alle mulige nok saa uvedkommende Indfald ind i
							sine Fortællingers elastiske Ramme. Dernæst er han Romantiker ved sin
							Selvoptagethed; thi man hører ham og atter ham gennem alle hans
							Personer, hvad de saa hedder; er det fremdeles ved sin berømte Humor,
							der behersker Alt hos ham og ikke agter nogensomhelst fast Kunstform,
							endelig ved sin hele Stilling som den antike Dannelses Modbillede. Men
							hvad han saa end i Kunsten var, saa var han i Livet ikke
							Vilkaarlighedens, men Frihedens Mand, dens lidenskabelige Forkæmper,
							Fichtes Ligemand i begejstret Alvor; han bekæmpede hverken Oplysningen
							eller Fornuften eller Reformationen eller Revolutionen, han var
							overbevist om den historiske Værdi og den fulde Gyldighed af de Ideer,
							som det er det attende Aarhundredes Hæder at have bragt frem og
							forfægtet. Derfor vendte han sig advarende mod Romantikernes tomme og
							nedværdigende Fantasteri.I Titan forekommer den kraftigst udprægede af
							Jean Pauls Skikkelser i højere Stil, Roquairol. Hans Styrke laa ellers
							ikke i den høje Stil. Han var først og fremmest en fortrinlig,
							virkelighedstro Idyldigter.Roquairol er et Forbillede for den Form, hvori Tiden støber sin Lidenskab
							og sin Fortvivlelse. Han er den rasende og bevidste Attraa, der bliver
							til Fantasteri, fordi den er en Kraft, som Forholdene ikke tager i Brug,
							og som ikke har de Evner i sig, hvormed man tilegner sig eller
							gennembryder og behersker 
							Virkeligheden. Attraaen bliver saaledes en Sygdom, der slaar ind og som
							fører til Selvbeskuelse og Selvmord. Man høre Roquairol skildre sig selv
							i et Brev (Titan, 3dje B. 88 Zykel):«Se kun paa mig, jeg tager min Maske af, krampagtige Bevægelser gaar over
							mit Ansigt som paa Folk, der har taget Gift. Jeg har drukket mig fuld i
							Gift, jeg har slugt Giftkuglen, Jordkuglen. - Jeg er som et
							udhulet Træ, forkullet af en fantastisk Ild.
							Naar Jegets Indvoldsorme, Vrede, Henrykkelse, Elskov og andre lignende
							af og til giver sig til at krybe om i mig og fortære hinanden, saa ser
							jeg fra mit Jeg ned paa dem, og jeg skærer dem i Stykker som Polyper og
							stikker dem ind i hinanden, Saa ser jeg atter som Tilskuer paa min
							Skuen, og da dette gaar for sig i det Uendelige, hvad har man saa af det
							Alt? Naar Andre har en Tros-Idealisme, saa har jeg en
								Hjærtets Idealisme, og Enhver, der ofte har gennemlevet alle
							Følelser, paa Teatret, paa Papiret eller paa Jorden, har den som jeg.
							Hvad nytter det til? - Ofte ser jeg paa Bjergene og Floderne
							og Landet rundt om mig, og det er mig, som kunde de hvert Øjeblik flagre
							fra hverandre og gaa op i Røg, og jeg med ... Der gives en kold, kæk
							Aand i Mennesket, hvem Intet angaar, ikke engang Dyden, thi han vælger
							den, hvis han vil, og han er dens Skaber, ikke dens Skabning. Jeg
							oplevede engang paa Havet en Storm, hvor Vandet rasende og kamtakket og
							skummende splittedes og kastedes i Bølger, medens den stille Sol saa til
							foroven - bliv saadan! Hjertet er Stormen, Himlen det er
							Jeget! ... Tror Du, at Roman- og Tragedieforfatterne, Genierne iblandt
							dem, der tusinde Gange tilbunds har efterabet Alt, det Guddommelige og
							det Jordiske, er anderledes end jeg? hvad der i Virkeligheden holder dem
							og de Øvrige oppe, det er Sulten efter Penge og Ros ... Aberne er
							Genierne blandt Dyrene; og Genierne er Aber i æstetisk Eftergøren, i
							Hjerteløshed, Ondskab, Skadefryd, Vellyst og - Lystighed.»Han fortæller, hvorledes han uden selv at føle Andet end en af Kedsomhed
							udspringende Drift har besnæret sin Vens Søster:«Jeg mistede Intet - i mig er ingen Uskyld - jeg
							vandt Intet - jeg hader Sansernes Lyst - den sorte
							Skygge, som Nogle kalder Anger, fo'r bred afsted efter Tryllelygtens
							flygtende, brogede Lystbilleder. Men er det Sorte mindre optisk end det
							Brogede?»Den, der vil lade Tanken dvæle blot ved dette korte Kildested af Jean
							Pauls uhyre fire Binds Roman, vil se, hvorledes atter her en
							Forbindelseslinje imellem Livet og Kunsten er draget. Uvilkaarligt men
							højst betydningsfuldt bruger Roquairol den frembringende Kunstners Natur
							som Sindbilled paa sin, og Udtrykkene «udhulet af en fantastisk Ild» og
							«Hjertets Idealisme» er saa skarpt nøjagtige som videnskabelige
							Betegnelser. Ja saa bevidst har Digteren været sig, hvad det var, han
							vilde skildre, at Roquairol efter at have begaaet sin sidste og
							afskyeligste Forbrydelse, den, forvekslet med Albano, Helten, at besøge
							dennes Elskede, Linda, om Natten, dør for sin egen Haand paa et Teater,
							skyder sig under Udførelsen af en Rolle, der ender med Selvmord, endnu
							til det yderste Øjeblik levende i Skinnets og Spillets Verden,
							forvekslende eller sammenblandende Virkelighed og Fantasteri. Det at
							gøre Virkeligheden fantastisk eller poetisk blev jo et Løsen for den
							følgende Slægt. Det var den Opgave, den satte sig, og som den stræbte at
							løse i al sin Frembringen; det er en Stræben henimod Opgavens Løsning,
							som forklarer og undskylder Slægtens Forvildelser, hvor den skitserer en
							Omformning af Virkeligheden som f. Eks. i Schlegels Lucinde.Det store Spørgsmaal om Forholdet mellem Poesien og Livet, Fortvivlelsen
							over deres dybe, bitre Usamdrægtighed, den rastløse Famlen efter en
							Forsoning, den er det, som ligger bagved den hele store Gruppe af tysk
							Literatur fra «den stormende Voldsomheds Tidehverv» til Romantikens
							Ophør. For at forstaa saavel Lucinde som Lovell maa man derfor gaa tilbage. Begge
							forstaas de bedre gennem Jean Pauls Titan,
							Lovell gennem Titaniden Roquairol, som Lucinde gennem Titaniden
						Linda.VI Juni 1801 stod en ung Mand paa et Kateder i Jena for at disputere for
							Doktorgraden. Man drillede og ærgrede ham af alle Kræfter, ja hvad der
							var uhørt, man paatvang ham Opponenter. Den ene, en ellers flov Person,
							forsøgte at slaa sig til Ridder paa ham og sagde: «In
								tractatu tuo erotico Lucinda dixisti o. s. v.», hvorpaa Præses
							svarede ved tørt at kalde Opponenten en Nar. Der blev Oprør og Skandale,
							og en af Professorerne erklærede, at i tredive Aar havde et saadant scandalum ikke vanhelliget den filosofiske
							Skueplads. Præses svarede, at i tredive Aar var Ingen bleven behandlet
							saaledes. Denne Præses var Friedrich Schlegel, dengang saa frygtet for
							sine skrækkelige Meninger, at man undertiden ikke tillod ham at
							overnatte i en By. I et Brudstykke af et Reskript fra det kurfyrstelige
							Hannoveranske Universitets-Kuratorium til Prorektoren i Gottingen af
							26de September 1800 hedder det: «Skulde Broderen til Professoren, den
							for sine moralsk fordærvelige Skrifter berygtede Friedrich Schlegel
							indfinde sig for at opholde sig der nogen Tid, saa er dette ikke at
							tilstede Samme, men man være saa god at betyde ham, at han har at
							forlade Göttingen.»Det kalder man streng Justits. - Og al denne Larm for Lucinde!Det er ikke ved digterisk Kraft, at Lucinde er et
							af Romantikernes betydeligste Værker; thi hvormeget der end i denne Bog
							tales om Følelsen for Kødet er der ikke Kød og Blod, ingen sand
							Legemlighed at finde i den; ikke heller er det ved Tankens Dybde; der er
							mere Filosofi i de faa paradokse Blade, Schopenhauer har skrevet under
							Titlen Metaphysik der Liebe, end i den hele
							fordringsfulde Lucinde; det er ikke engang ved
							en genial eller bakkantisk Naturjubel: sammenligner man den med Heinses
							i sydlandsk Livslyst glødende Ardinghello, ser
							man ret, hvor bleg og doktrinær den er. Men Bogen har sit Værd som
							Kundgørelse og Program. Dens Hovedtanke er at forkynde Livets Enhed og
							Harmoni, som den øjensynligst og lettest fattelig aabenbarer sig i den
							Elskovsbegejstring, der giver den aandige Følelse et sanseligt Udtryk og
							omvendt aandiggør den sanselige Glæde. Hvad den vil skildre, er
							Forvandlingen af det virkelige Liv til Poesi, til Kunst, til det frie
							Schillerske «Spil» af Kræfter, til drømmende, i bestandig
							tilfredsstillet Længsel opgaaende Fantasiliv, i hvilket Mennesket ikke
							har Formaal eller handler efter Formaal, men er indviet i Naturens
							Hemmeligheder og «fatter Nattergalens Klage og de Nyfødtes Smil, og hvad
							der betydningsfuldt er aabenbaret i Blomsters og Stjerners hemmelige
							Billedskrift».Man forstaar Intet af denne Bog, naar man som Kierkegaard med en Række
							dogmatiske Kasteller i Ryggen kaster sig over den med Udraabet: «Det,
							den vil, er den nøgne Sanselighed, hvori Aanden er et negeret Moment;
							det, den modsætter sig, er den Aandelighed, i hvilken Sanseligheden er
							et indoptaget Moment.»  Man begriber
							neppe den Blindhed, som udfordres til at skrive dette; dog,
							Rettroenheden giver gode Skyklapper. Og man forstaar ikke denne Bog
							tilbunds, saalænge man som Gutzkow i den kun ser en Lærebog om den frie
							Kærligheds Ret eller som Schleiermacher en Indsigelse imod den legemløse
							Aandighed og en Afvisning af den affekterte Fornægten og Bortfortolken
							af Kød og Blod. Bogeos Grundtanke er selve den romantiske Lære om Væsensenheden af Liv og Poesi. Dog er denne
							alvorlige Tanke end Bogens Kærne, saa er dens Form af den Art, at den
							udtrykkelig er anlagt paa at høste Skandalens Laurbær. Tiltalende virker
							vel den Kækhed og Trods, hvormed den udæskende Tone er anslaaet, det
							Mod, hvormed Forfatteren af Overbevisning har udsat sig for alle de
							Overfald, alle de personlige Forhaanelser og Bagvaskelser af hans
							Privatliv, som fulgte. Anerkendelsesværdig er ogsaa den Sikkerhed,
							hvormed her paa et meget lille Rum de Anskuelser og Stikord, som
							Romantiken udspredte, er forenede, saa man med Lethed i denne Bog kan se
							alle de Retninger, der ellers er fordelte paa mange Hænder, udbrede sig
							vifteformigt fra et Midtpunkt. Men modbydelig er den kunstneriske
							Afmagt, hvorom denne saakaldte Novelle, der i Virkeligheden kun er et
							Udkast, vidner, de mange Tilløb, der ikke bliver til Noget, og den hele
							nerveslappe Selvforgudelse, der forsøger at skjule sin Ufrugtbarhed ved
							at bringe en kunstig og usund Hede tilveje for i den at udruge sine
							Vindæg. Caroline Schlegel har opbevaret os følgende bidende Fyndsprog,
							der dengang blev forfattet i mod Bogen:Der Pedantismus bat die PhantasieUm einen Kuss, sie wies ihn an die Sünde;Frech, ohne Kraft, umarmt er die,Und sie genas mit einem todten Kinde,Genannt Lucinde.Naar jeg undtager Ordet Synd, der ikke hører hjemme her - thi
								Lucinde forsynder sig kun mod god Smag og
							sand Poesi -, har jeg Intet at indvende mod denne blodige
							Spot.Allerdybest i Lucinde ligger atter
							Selvoptagetheden som den Vilkaarlighed, der kan blive til alt Muligt,
							til Revolution, til Frækhed, til Dogmetro, til Bagstræv, fordi den fra
							først af ikke er knyttet til nogen Magt, fordi Jeget ikke arbejder i
							nogensomhelst Idés Tjeneste, der kunde give dets Stræben Fasthed og  Værd, hverken i den borgerlige eller i
							den aandelige Friheds. Vilkaarligheden, der i Kunsten bliver til den af
							Fr. Schlegel opfundne «Ironi», Kunstnerens Svæven over sit Stof, hans
							frie Spil med Stoffet, og særligt i Poesien bliver til Grundsætningen om
							den rene Form, der bestandig spotter sit eget Indhold og bryder sin egen
							Illusion - denne Vilkaarlighed bliver paa Virkelighedens
							Omraade til en Ironi, der er de Højtbegavedes Væremaade,
							Aandsaristokraternes genialt-forbløffende Maade at leve Livet paa. Denne
							Ironi er en Gaade for de Uindviede der mangler Organet for den». Den er
							«den frieste af alle Licenser» (Licens bruges i Reglen om Frihed for
							Digteren til at sætte sig ud over sproglige Regler), fordi man ved den
							sætter sig ud af og bort over sig selv; men dog er den den mest
							lovbundne; thi den er - hedder det - ubetinget og
							nødvendig. Den er en stadig Selvparodi, uforstaaelig for «de harmonisk
							Platte» (et Udtryk, som stedse bruges af Romantikerne om dem, der finder
							sig beroligede i en dagligdags Harmoni); thi disse tager dens Alvor for
							Spøg og dens Spøg for Alvor.Ikke blot ved Navnet har da denne Ironi en Grundlighed med den
							Kierkegaardske, der ligeledes aristokratisk «gaar ud paa at
							misforstaas». Det geniale Jeg er Sandheden, om end ikke som Kierkegaard
							vil have sin. Sætning, at «Subjektiviteten er Sandheden» forstaaet, dog
							saaledes, at Jeget har alle udadtil gyldige Bud og Forbud i sin Magt, og
							til Forargelse og Forbauselse for Verden stedse ytrer sig i Form af
							Paradokser. Ironien er «den guddommelige Frækhed». Den saaledes
							opfattede Frækhed er en alsidig Mulighed. Den er Frihed for Fordomme,
							men den aabner, rent formel som den er, en Synskres for den frækkeste
							Hævden af alle mulige Fordomme. Den er lettere opnaaelig, siges der, for
							Kvinden end for Manden. Som den kvindelige Dragt, saaledes har ogsaa den
							kvindelige Aand det Fortrin for den mandlige, at man med den ved en
							eneste dristig Bevægelse kan sætte sig ud over alle Kulturens og den
							borgerlige Vedtægts Fordomme og paa en Gang befinde sig midt i
							Uskyldighedstilstanden og Naturens Skød! Man hører, hvorledes Toner fra
							Rousseau gaar igen selv i denne kaade Fanfare. Det lyder, som blæstes
							Revolutionen ind; i Virkeligheden er det kun Reaktionen, som forkyndes.
							Rousseau vilde «vende tilbage» til Naturtilstanden, da Menneskene nøgne
							løb om i de store Skove  og spiste
							Agern. Schelling vilde føre Udviklingen tilbage til Urtiden, da
							Menneskeheden endnu ikke var falden ved Syndefaldet. Schlegel blæser
							revolutionære Melodier i det store romantiske Underhorn. Men, som der
							staar i Des Knaben Wunderhorn: «Es blies ein
							Jager wohl in sein Horn - Und Alles, was er blies, das war
							verlorn.» Det bliver ikke til Aandsfrihed, det bliver kun til højere
							Nydelse. Kærlighedens hele Omraade forvandles til Kunst. Som den
							romantiske Poesi er Poesi i anden Potens, Poesi om Poesi, forfinet og
							udrenset Poesi, saaledes er Elskoven for Romantikeren forlinet og
							udrenset Elskov, «Elskovskunst». Den højere Sanseligheds forskellige
							Grader er her betegnede og satte i System. Jeg henviser til Bogen, der
							ikke som Ardinghello giver yppige Malerier, men
							en tør, pedantisk Lære, hvis tomme Rammer det overlades Læserens
							Erfaring og Fantasi at udfylde. Frækheden er nærmere Dovenskab, den
							geniale Lediggang. Lediggangen betegnes som «Uskyldighedens og
							Begejstringens Livsluft». Drevet til sit Højeste er Ørkesløsheden
							Planteliv. «Det højeste, fuldendteste Liv er intet Andet end ren
							Vegeteren.» Plantens Liv betragtes da som det højeste Naturliv. Man
							vender i den Grad tilbage til Naturen, at man
							vender tilbage til Planten. Den hvilende Nydelse, opfattet som det
							evigtvarende Øjebliks rene Tankeløshed, vilde være det Højeste. «Jeg
							tænkte alvorligt, siger Julius til Lucinde, paa Muligheden af en evig
							Omfavnelse. Jeg pønsede paa Midler til at forlænge vor Samværen.» Men
							idet nu Genialiteten, der intet Slid og Slæb behøver, og Vellysten, der
							i sig selv er den hvilende Salighed, Intet har med Formaal eller
							Handling eller Nytte at gøre, bliver hin søde Ørkesløshed (dolce far niente) det Højeste i Livet, og
							Hensigten, der fører til planlagt Handling, forfølges som latterlig og
							filistrøs. Hovedstedet herom i Lucinde er dette:
								«Flid og Nytte er de Dødsengle med det
							flammende Sværd, der spærrer Mennesket Tilbagevejen til Paradiset.» Ja
							det er de visselig! Flid og Nytte spærrer Tilbagevejen til alle de
							Paradiser, der ligger bag os. Derfor er de hellige for os! Nytten er en
							af Grundformerne for det Gode, og hvad er Fliden i det Nyttiges Tjeneste
							Andet end den Forsagen overfor adspredende Nydelser, den Begejstring og
							den Kraft, hvormed dette Gode tilkæmpes og iværksættes!Tilbagevejen til Fuldkommenheden er i Kunsten
							Tilbagesøgen til Kunstnerens geniale Vilkaarlighed, til det Punkt, hvor
								 han kan gøre Et og ogsaa kan gøre
							noget ganske Andet, lige modsat; i Livet er det Lediggangens Tilbagevej
							- thi den der gaar ledig, gaar tilbage -
							Tilbagevejen til den nydende Ørkesløshed; i Videnskaben er den
							Tilbagevejen til den uvilkaarlige Tro, hvilken Tro af Schlegel atter
							bestemmes som Religion, hvilken Religion atter føres tilbage til
							Katolicisme. Hvad Natur og Historie angaar, er den Tilbagevejen til det
							paradisiske Urfolks Tilstand.*) Saaledes forstaas det ud fra selve
							Romantikens Grundtanke - Tilbagevejen -, at endog
							den himmelstormende Lucinde som alle
							Romantikernes øvrige Himmelstormerier ikke fik det ringeste praktiske
							Udslag.VIMan træffer altsaa i Lucinde som i en Nød alle de
							Læresætninger, der senere i Romantikens Historie udfoldes og oplyses ved
							Eksempler. I en Afhandling som den om Vekseldriften
							af Æstetikeren i Enten-Eller er Lediggangen
							sat i System: «Man paatage sig aldrig nogen Kaldsforretning. Gør man
							det, saa bliver man en slet og ret Peter Flere, en lille bitte Tap med i
							Statslegemets Maskine; man ophører selv at være Drifts-Herren ... Om man
							end afholder sig fra Kaldsforretninger, bør man dog ikke være uvirksom,
							man lægge Vægt paa al den Beskæftigelse, der er identisk med Ørkesløshed
							... I Vilkaarligheden ligger hele Hemmeligheden. Man tror, det er ingen
							Kunst at være vilkaarlig, og dog hører der et dybt Studium til at være
							vilkaarlig saaledes, at man ikke selv løber vild deri, at man selv har
							Fornøjelse deraf ...»Ørkesløshed, Vilkaarlighed, Nydelse! det er Trekløveret. Man finder det
							overalt paa den romantiske Mark. I en Bog som Eichendorffs Das Leben eines Taugenichts er Ørkesløsheden
							forædlet og forherliget i Heltens Person. Og Formaalsløsheden, det er et
							Hovedpunkt, som man fremfor Noget ikke maa overse. Formaalsløsheden, det
							er et andet Udtryk for den romantiske Genialitet. «At have Hensigter, at
							handle efter Hensigter og kunstigt væve Hensigter sammen med Hensigter
							til nye Hensigter, denne Uvane er saa dybt indgroet i det gudlignende
							Menneskes *) A. Ruge: Gesammelte Schriften
								I, 328 ff. taabelige Natur, at han ordenlig maa
							sætte sig det for og gøre sig det til Hensigt, naar han engang vil
							bevæge sig helt frit, uden al Hensigt, paa den indre Strøm af evigt
							flydende Billeder og Følelser ... o! det er sandt og vist, min Veninde,
							Mennesket er af Naturen et alvorligt Bæstie» (Julius til Lucinde).Selv den strengt kristelige Kierkegaard siger i Anledning af disse
							Udsagn: «For ikke at gøre Schlegel Uret maa man erindre de mange
							Forkertheder, der havde indsneget sig i saa mangfoldige Livsforhold og
							navnlig været utrættelige i at gøre Kærligheden saa tam, saa vel
							afrettet, saa slæbende, saa dorsk, saa nyttig og brugbar som noget andet
							Husdyr, kort sagt saa uerotisk som muligt ... Der er en saare
							indskrænket Alvorlighed, en Hensigtsmæssighed, en ussel Teleologi,
							hvilken mange Mennesker dyrker som en Afgud, der kræver enhver uendelig
							Stræben som sit retmæssige Offer. Kærligheden er saaledes Intet i og ved
							sig selv, men bliver først Noget ved den Hensigt, hvormed den indordnes
							i den Smaalighed, der gør Furore paa Familiernes Privatteater.» Man tør
							maaske slutte, at disse Udtryk af Kierkegaard om den tamme,
							velafrettede, dorske og nyttige Husdyr-Kærlighed har kunnet finde særlig
							Anvendelse i Tyskland, der paa den Tid sikkert var den gammeldags
							Kvindeligheds Sæde. Tiecks satiriske Udfald i hans Lystspil sigter
							undertiden i lignende Retning. Saaledes beklager i hans Tommeliden (Däumling) en Ægtemand sig over sin
							Kones evindelige Strikkelyst, for hvilken han ikke har Ro, et Motiv, som
							næsten kun kan forstaas i Tyskland, hvor Damerne den Dag idag indfinder
							sig med Strikketøj i Haanden endog paa offenlige Steder, som f. Eks. i
							Dresden ved Koncerterne paa den Brühl'ske Terrasse. Hr. Semmelziege
							siger hos Tieck:Huslig Bekymring optog hendes Sind for stærkt,Rengøring, Porcellænet, smudsigt Tøj til Vask.Naar jeg om evig Elskovs Ild til hende kvad,Børstens haarfagre Bræt hun tog udi sin Haandfor Fnug at børste af mit Frakkeskød i Mag.Dog havde gerne Alt jeg taalt undtagen Et,at ude, hjemme, hvor hun stod og hvor hun gik,selv i Concert, naar Tonevrimlen bruste sødt,bestandig rastløs, raslende, daskende, aldrig trætmed flyvende Albuer, klirrende Pinde, evig Larmhun Strikkestrømpen tumled med ihærdig Kraft.Pudsigst bliver denne Satire, hvor den frivilligt eller ufrivilligt
							kommer til at se ud som en Parodi paa den bekendte romerske Elegi, hvor
							Goethe trommer Heksametret paa sin Elskedes Ryg:Engang, da Ægtelejet helligt favned os- paa Himlen skinned Lunas kyske Lys -attraaende den gyldne Afrodites Gunstomflettet jeg af sølverhvide Arme laa,og drømte om, hvad Underbarn af slig en Nat,hvad for en Helt, kraftpansret, stor, af dette Skødder vel i Tidens Fylde vilde Lyset se -Da føler jeg paa Ryggen over mig lette Slag,indbilder mig, at Kærtegn kildrer Skuldren mig,og smiler fromt og sindrigt til min søde Brud.Men Skuffelsen mig ramte med sin Helvedskval;thi Strikketøjet dansed lystigt paa min Ryg,ja just i Hælens Bøjning stod Arbejdet, hvorden Kyndigste endog, af Tællen træt, taer fejl.Overfor en saadan Dyrkelse af det Nyttige forstaar man, at
							Formaalsløsheden anbefales.Men Formaalsløsheden hænger sammen med Lediggangen. «Kun Italienere,
							hedder det, forstaar at gaa, kun Orientalere forstaar at ligge, men hvor
							har Menneskeaanden udviklet sig finere og sødere end i Indien! Og i alle
							Himmelstrøg er det Lediggangen, der adskiller Fornemme og Simple, og som
							derfor er det egenlige Adelsprincip.»Denne sidste Ytring er lav, men ved sin Frækhed saa meget mere
							betegnende. Dette er Maaden, hvorpaa Romantiken stiller sig til
							Menneskehedens Mængde. Det at have Raad til Intet at bestille, det er
							for den det sande Adelsbrev. De, som driver de brødløse Kunster og
							forsørges af Andre, Konger og Riddere som i Fouqués og Ingemanns
							Romaner, Kunstnere og Poeter som hos Novalis og Tieck, det er dens
							Helte. Den udskiller sig fra Menneskeheden. Den vil Intet udrette for
							den, den har kun sine Foretrukne for Øje. Helten og Heltinden i Lucinde, det er den geniale Kunstner og
							Genikvinden; det er Natur- eller Kunst-Ægteskabet mellem dem alene, som
							forherliges. Derfor  spørger ogsaa
							Julius straks sin Elskede, om hendes Barn, hvis det bliver en Pige, skal
							opdrages til Portræt- eller Landskabsmaleriet. Alene som Medlem af
							Kunstnerlauget har hun for Forældrene Interesse. Kun Digtere og Malere
							har Lod og Del i Poesien. Man forstaar da let, hvorfor Lucinde ikke kunde bringe noget socialt ResultatMen havde Bogen end intet praktisk Udslag, og var den end for marvløs til
							at kunne virke til nogensomhelst Art af Reform, saa laa der dog en
							Praksis bag den.Lad os kaste et Blik paa Novellens Figurer.Paa en Baggrund af den dybeste Foragt for al Virkelighedens Prosa og alle
							Sarafundets borgerlige Forhold tegner Bogens Hovedpersoner sig som
							talende Skyggerids. Skriftet skammer sig ikke ved sin erotiske Lære, det
							føler sig i sin Renhed hævet over Mængdens Dom: «Ikke blot den kongelige
							Ørn tør foragte Ravnenes Skrig, hedder det; ogsaa Svanen er stolt og
							bryder sig ikke om dem. Den har ingen anden Bekymring end den, at dens
							hvide Vinger ikke maa tabe deres Glans. Den tænker kun paa at klynge sig
							til Ledas Skød uden at lade sig skræmme, og paa at udaande Alt, hvad der
							er dødeligt i den, i Sang.»Billedet er smukt og kækt, men er det sandt? Leda og Svanen er blevne
							behandlede paa saa mange Maader.Julius er en «sønderrevet» ung Mand, naturligvis Kunstner, om hvem vi i
								Lehrjahre der Männlichkeit, et Afsnit, der
							indeholder, hvad Flaubert har kaldt l'éducation
								sentimentale, erfarer som det mest betegnende Træk, at han
							kunde spille Farao med den tilsyneladende heftigste Lidenskab og dog
							være adspredt og fraværende, i et Øjebliks Hede kunde vove Alt og
							saasnart det var tabt vende sig ligegyldig bort. Kan dette Karaktertræk
							nu end ikke aflokke os Beundring, saa maler det dog taalelig godt en
							nydelsessyg og udbrændt Natur, der uden kraftig Drift til Handling søger
							Pirringsmidler i en slap og koldtfortvivlet Lediggang. Hans
							Udviklingshistorie betegnes udelukkende af en Række Kvindenavne,
							saaledes som meget unge Menneskers saa ofte gør. De paagældende Kvinder
							skitseres flygtigt som med en Blyant i et Album; kun et af disse
							forberedende Billeder er mere udført, Portrætet af en i østerlandsk
							Ørkesløshed fuldstændig opgaaet Kameliadame, der som Kameliadamen hæver
							sig ud af sin Livskres gennem en oprigtig Forelskelse og dør, da hun
							ikke bliver forstaaet eller troet. Hun gaar ved et Selvmord ud af  Livet med en glimrende Afslutning af
							det Hele og synes, som hun skildres, siddende i sit Boudoir omgivet af
							store Spejle, indaandende Parfymer, med Hænderne i Skødet at skulle
							levendegøre Billedet af den æstetiske Bedøvelse og Selvfortabelse og
							Selvbeskuen, i hvilken Romantiken gik op. Efter at have gennemgaaet en
							Mangfoldighed af alle lige dybt modbydelige erotiske Tilstande lærer
							Julius endelig sit kvindelige Modbillede Lucinde at kende, af hvem
							Indtrykket ikke mere udviskes. «Han traf i hende en ung Kunstnerinde
							[naturligvis!], der som han lidenskabeligt tilbad det Skønne og syntes
							at elske Ensomheden og Naturen lige højt. I hendes Lidenskaber følte man
							altid et frisk levende Pust. Hun drev Malerkunsten ikke som et Erhverv
							eller en Kunst [ikke Alvor! ikke Nytte!], men kun af Lyst [Dilettanteri
							og Ironi!]. Hun henkastede kun Vandfarveskitser. Til Oliemaleriet havde
							hun manglet Taalmodighed og Flid [ingen Flid!]. Lucinde havde et afgjort
							Hang til det Romantiske [naturligvis! hun er jo lutter Romantik]. Ogsaa
							hun var af dem, der ikke lever i den almindelige Verden, men i en eget
							selvdannet ... ogsaa hun havde med kæk Beslutning sønderrevet alle
							Hensyn og Baand og levede fuldkommen frit og uafhængigt.» Fra det
							Tidspunkt af, da Julius lærer hende at kende, bliver ogsaa hans Kunst
							mere varm og besjælet. Han maler det Nøgne «i en Strøm af besjælende
							Lys». Hans Skikkelser syntes «besjælede Planter i Menneskeskikkelse».Let og melodisk i stedse vakt og tilfredsstillet Længsel flyder for
							Julius og Lucinde Livet hen «som en skøn Sang». Handlingen foregaar som
							i et Atelier, hvor Staffeliet staar nær ved Alkoven. Lucinde bliver
							Moder, og herved er Naturægteskabet indviet. Det er Barnets Tilblivelse,
							der grunder det. «Hvad forhen forenede os, var Elskov og Lidenskab. Nu
							har Naturen forenet os inderligere.» Ved Barnets Fødsel faar Parret
							«Borgerret i Naturtilstanden», formodenlig Rousseau's, den eneste
							Borgerret, det synes at have sat Pris paa. Sociale og politiske
							Rettigheder er ligesaa ligegyldige for Romantikerne som for Kierkegaards
							Helt hos os, der mener, man bør være glad, at der er Nogen, som gider
							regere, saa vi Andre kan være fri.VIIBag dette usikre Skrift laa der imidlertid en Virkelighed med kraftigere
							Omrids. Heltens Ungdomsliv passede, som Fr. Schlegels Breve udviser,
							temmelig nøjagtigt til Forfatterens. Berlin var dengang endnu ikke
							pietistisk, men efter Samtidiges Vidnesbyrd en Art Venusbjerg, som Ingen
							ustraffet nærmede sig. Tronens Eksempel helligede enhver Frihed i Sæder.
							Begejstringen for Kunst og skøn Literatur afløste og erstattede den nys
							saa mægtige officielle Moral, som man gik ud paa at afryste.I Efteraaret 1799, samme Aar som Lucinde udkom,
							skriver Fr. Schlegel til Schleiermacher: «Da Folk her driver det saa
							vidt med deres Uvæsen, har Schelling faaet et nyt Anfald af sit gamle
							Sværmeri for Irreligionen, hvori jeg da af alle Kræfter styrker ham.
							Derfor har han udkastet en epikuræisk Troesbekendelse i Hans Sachs
							Goethes Maner.» Det var Der Widerporst:Jeg holder saa sandt ikke længer det ud,jeg maa endnu en Gang værge min Hud,og Livet med alle Sanser friste,som jeg var nær ved helt at misteover den høje, overjordiske Lære,som jeg med Ruelse nu skal ære.Derfor vil ogsaa jeg bekende,hvordan jeg føler det i mig brænde,hvordan det i alle mine Aarer vælder.Mit Ord vel saa fuldt som Andres gælder,da i Medgang og Modgang paa denne Klodejeg har været ypperligt til Mode,alt siden jeg kom dermed paa det Rene,at det Sande Materien er alene.Jeg kan ikke for det Usynlige svare,jeg holder mig blot til det Aabenbare,hvad jeg kan lugte, smage, knuge,med alle Sanser gramse og sluge.Min eneste Religion er den:Af et smukt Knæ er jeg en Ven.Jeg lider slanke Hofter, fuldt Bryst,fuld Næring for al Slags Drift og Lyst,sødt Ja til Alt, hvorom Elskov kan bede,og Blomsterduft, stærk som Attraaens Hede.Var derfor endnu Religion paabuden(skønt jeg kan saa dejligt leve foruden)saa kunde blandt Religionerne allekun den katolske min jeg kalde,som den var i den gode, gamle Tid,da der hverken var Kiv eller Strid,Alle var da én Vælling, én Dej,langt borte søgte de Frelsen ej,til Himlen Ingen vilde glo eller gabe.Af Gud havde de en levende Abe.Jorden for Verdens Midtpunkt de holdt,og Jordens Midtpunkt var Roma stolt.Der sad Statholderen, Verdens Zirog førte sit Verdensherskerspir,og Lægfolk og Klerke sammenblandetleved ret som i Slaraffenlandeteller som i Himlens høje HusHerskaberne leved i Sus og Dusfor hver Aften paany sig til Bryllup at samlemellem Jomfruen og den Gamle.*)Et saadant Digt fra en saadan Haand er et sandt Vidnesbyrd om Tidsaanden,
							og meget lærerigt er det at se, at medens Wilhelm Schlegel efter Goethes
							Raad modsætter sig dette Digts Optagelse i Athenäum, skriver den egenlig Angrebne, Novalis, derom: «Hvorfor
								Widerporst ikke maa trykkes, forstaar jeg
							ikke ret. For Ateismens Skyld? Men tænk blot paa Die
								Götter Griechenlands!»Moden var revolutionær, Brystet stærkt blottet, Klæderne orientalsk vide.
							Tonen blandt de mest fremragende unge Kvinder var yderst fri. Ingen er
							mere omtalt for sin Skønhed paa hin Tid end den dejlige Pauline Wiesel,
							gift med en aandrig Mand, hvis skamløse Vid, Spoltelyst og Tvivlsaand
							gjorde et dybt og forstyrrende Indtryk paa den unge Tieek, hvem han
							tjente til Model for hans Abdallah og Lovell. Hun var en af den unge og
							dristige Prins Louis Ferdinands mange Elskerinder; men for hende havde
							han fattet en sand Lidenskab, der endnu for os blusser i hans Breve. En
							Samtidig skriver om hende: «Jeg betragter hende aldeles som en
							Foreteelse af den græske Myteverden.» Alexander v. Humboldt gik 12 Mile
							tilfods for at se hende. Betegnende for Tidsaanden er det, at det
							Forhold, hvorved Pauline *) Plitt: Aus
									Schellings Leben I. 282. Wiesel satte sit Rygte paa Spil, ikke
							fandt den ringeste Misbilligelse hos hendes mere udviklede Veninder, f.
							Eks. ikke hos den iøvrigt saa aldeles ulastelige Rahel. Det er ikke
							langt fra, at denne misunder hende. Hun skriver som ung Pige mismodig:
							«Lutter Midler til at leve, lutter Anstalter dertil, og aldrig tør man
							leve, aldrig kommer jeg dertil, og understaar man sig engang dertil, saa
							har man den elendige Verden, den hele Verden imod sig.»Men Originalen til Lucinde var dog mere værd end sit digtede Genbillede
							og større anlagt. Hun hørte til Rahels Kres, til den Kres af unge, a
							andfuld e Jødinder, der paa den Tid repræsenterede den frieste og
							højeste Dannelse i Berlin, og hvis historiske Betydning er den, at de
							dengang endnu udgjorde den eneste Kres, i hvilken Goethes Ry var helt
							sikret og en sand Dyrkelse af ham fandt Sted.*) Modellen til Lucinde var
							Moses Mendelssohns kloge, selvstændige Datter Dorothea, som af
							Føjelighed mod sine Forældre havde givet Bankieren Veit sin Haand, men
							levede utilfredsstillet i sit Ægteskab med ham. Ikke ved Skønhed, men
							ved sit Vid og sine lidenskabelige aandelige Interesser fængslede hun
							Friedrich Schlegel. Han var dengang 25 Aar, hun 32. I hendes Væsen og
							Optræden var intet Sanseligt eller Letfærdigt, hun havde store,
							brændende Øjne, og en mandig Haardhed laa over hendes Træk. I sine Breve
							til Broderen priser han hendes «fuldtlødige Værd«, hun er, siger han,
							meget ligefrem og har ikke Sans for noget Andet end Elskov, Musik, Vid
							og Filosofi. I Aaret 1798 skiltes Dorothea fra sin Mand og fulgte
							Schlegel til Jena. «At forbinde os borgerligt, siger han i et Brev fra
							den Tid, har egenlig aldrig været vor Agt, skønt jeg allerede længe ikke
							har anset det for muligt, at noget Andet end Døden kunde skille os. Vel
							strider det ganske imod min Følelse at ville udjævne og beregne Nutid og
							Fremtid, men hvis den forhadte Ceremoni blev den eneste Betingelse for
							Uadskilleligheden, saa vilde jeg handle efter Øjeblikkets Bydende og
							ofre mine kæreste Ideer.» Ingen Fortrolig hjalp mere til at ordne
							Forholdet mellem Friedrich og Dorothea enci deres gejstlige Ven
							Schleiermacher. I ingen af Friedrichs Venner var Lucinde slaaet ned som i ham. Han var dengang Præst ved
							Charité-Kirken i Berlin. Allerede længe havde han med varm *)
								Köpke: Tiecks Leben. I, 193. Samfølelse, ja Beundring fulgt
							Friedrichs Frigørelsesbestræbelser. I sin Afhandling Diotima, saavelsom i sin hvasse Bedømmelse af Schillers Würde derFrauen havde Friedrich bekæmpet den overleverede
							Opfattelse af Kvindens Samfundsstilling. Han havde haanet det
							almindelige Ægteskab, hvor Ægtefællerne lever «i gensidig Foragt for
							hinanden, hvor han i hende kun ser hendes Køn, hun i ham sin borgerlige
							Stilling og begge i Børnene deres Makværk og Ejendom». Det galdt for ham
							om Kvindens sædelige og aandelige Frigørelse. Aand og Dannelse, forenet
							med Begejstring, var de Egenskaber, der i hans Øjne gjorde en Kvinde
							elskværdig. De almindelige Forestillinger om Kvindelighed haanede han.
							Med Forbitrelse talte han om Mændenes Dumhed og Slethed, der af
							Kvinderne fordrede Uskyld og Mangel paa Dannelse; saaledes blev
							Kvinderne tvungne til Snerperi, og Snerperi var det, uden Uskyld at lade
							uskyldig. Sand Uskyld kunde hos det andet Køn godt bestaa med Dannelse.
							Den var tilstede, hvor Religion, Evne til Begejstring, fandtes. At
							derfor et skønt og godt Fritænkeri passede sig mindre for Kvinder end
							for Mænd, det var kun én af de mange almengældende Platheder, der ved
							Rousseau var komne i Omløb. «Kvindens Trældom» var en af Menneskehedens
							Kræftskader. Hans højeste literære Ønske var, som han naivt udtrykte
							det, «at stifte en Moral». Som den første sædelige Rørelse i Mennesket
							betegnede han «Modstand imod den skrevne Lov og den vedtægtsmæssige
							Ret».Schleiermachers Brudstykke i Athenæum
								Fornuftkatekismus for ædle Kvinder slaar ganske ind paa denne
							Vej og fordrer af Kvinderne, at de skal frigøre sig for deres Køns
							Skranker. Ja saa utroligt det end lyder: den ofte anførte Strøtanke af
							Fr. Schlegel, at man ikke vilde kunne indvende noget Grundigt mod et
							Ægteskab à quatre, skriver sig (som Haym har
							paavist) muligvis fra Schleiermachers Pen. Dens Braad er rettet mod de
							mange lave og usande Ægteskaber, mod «de mislykkede Ægteskabsforsøg»,
							som Staten i sin Uforstand med Magt søger at sammenholde, og hvorved
							Muligheden til ægte Ægteskaber forhindres. Som det her hedder, at næsten
							alle Ægteskaber kun er foreløbige og fjerne Tilnærmelser til et
							virkeligt Ægteskab, saaledes siger Schleiermacher selv, at mange Forsøg
							er nødvendige og at «naar man tager tre eller fire Par sammen, kunde der
							opstaa ret gode Ægteskaber, i Fald de maatte bytte».Den dybeste Aarsag til, at Schleiermacher straks personligt  tog sig saa varmt af Friedrich og Dorothea, laa
							dog i hans egne Livsforhold dengang. Han nærede en stærk og gengældt
							Kærlighed til Eleonore Grunow, der levede i et barnløst og højst
							ulykkeligt Ægteskab med en Præst i Berlin.Han fandt, at der løb megen Udannethed og Plathed, megen
							Spidsborgerlighed og Selvretfærdighed ind med i Raseriet over Lucinde, som man nedrev paa samme Tid, som man
							fornøjede sig kosteligt med Wielands og Grébillons lystne Romaner. «Det
							minder mig om Hekseprocesserne,» siger han, «hvor Ondskab formede
							Anklagen, og den fromme Enfoldighed fuldbyrdede Dommen.»Og hvad der især bragte ham til voldsomt at tage det forfulgte Pars
							Parti, det var, som han siger, at den Klage, der rejstes over krænket
							Blufærdighed, hos de Fleste kun var et Paaskud for at slaa en Bro over
							til Schlegels private Personlighed og komme den tillivs.Dorothea besad en kraftig Sjæl i et svagt Legeme. Uden Vaklen bar hun
							Alt, hvad hendes Brud med Samfundsmoralen bragte over hende, privat
							Forkætring, offenlig Beskæmmelse gennem Hentydninger i Angrebene paa
							Lucinde. Hun viste den mest udholdende Hengivenhed og den mest opofrende
							Troskab mod den Mand, hun havde valgt. Hun deler ikke alene hans
							Interesser og Bestræbelser, men taaler hans Urimeligheder og finder sig
							uden Klage i den lunefuldeste Elskers Luner. Ja endnu mere: En
							ualmindelig Aandsfrihed og Munterhed spreder alle Mismodets Skyer om
							hende og Andre. Hendes Latter klinger lystigt ind mellem Schleiermachers
							altfor spidsfindige Grublerier og Friedrichs overjordiske Ironi. Saa fri
							hun iøvrigt er for kvindelig Følsomhed, gaar hun helt op i Beundring for
							sin Elskede, er med rørende Beskedenhed kun stolt af ham. Da hun har
							forfattet Romanen Florentin, en Bog, hvori der,
							trods al dens Svaghed, er mere skabende Evne end i nogen poetisk
							Frembringelse af Friedrich selv, er hun fremfor Alt lykkelig og stolt
							over, at hans Navn staar paa Titelbladet som Udgiverens. Hun gør selv
							mange Løjer med sin literære Virksomhed. Med bankende Hjerte og rødmende
							Kinder sender hun Schleiermacher sin Bogs første Bind til Gennemsyn og
							smiler over de mange røde Streger i Manuskriptet: «Pokker staar altid i
							det, dér hvor Akkusativ og Dativ skulde staa.» At ogsaa hun maatte give
							sig til at skrive og digte paa en Tid (henimod Aar 1800), da alle  Romantikerne, selv Schleiermacher og
							Schelling, begik poetiske Synder, betegner hende som hørende til
							Romantikernes tysk-literære Kres, og i Virkeligheden er hendes Roman
							ogsaa et Udtryk for alle de herskende Ideer, Efterligning af Wilhelm Meister og Frantz
								Sternbald, Forherligelse af de harmonisk Dannede overfor de
							Gemene, at det frie Vagabondliv, af Lediggangen og det skønne Letsind,
							af Formaalsløsheden, der midt i Virkelighedens prosaiske Verden ingen
							Hensigter har.Helten har Dorothea givet Træk, der øjensynligt svarede til Friedrichs
							Karakterejendommeligheder, som disse tog sig ud for hendes beundrende
							Kvindeøjne. Det hedder om ham: «Trods et ganske besynderligt, hyppigt
							frastødende Væsen forstaar han at gøre sig vel lidt af Alle og drager
							ethvert Hjerte til sig uden at bekymre sig stort derom. Det hjælper
							ikke, om man væbner sig med hele sin Stolthed imod ham; man bliver paa
							en eller anden Maade dog ganske hans. Ofte er det ret ærgerligt, at man
							ikke kan modstaa ham, da han selv ikke er til at holde fast. Stundom
							synes det, som forbandt han med sine Ord endnu en anden Mening end den
							der ligefrem ligger i dem; en anden Gang sætter han et ligegyldigt
							Ansigt op selv til de mest smigrende Ting, der bliver ham sagt, som var
							sligt blot hvad der tilkom ham; til andre Tider har han sin største
							Glæde af et tilfældig henkastet Ord, og forstaar at lægge en ganske
							særegen Betydning ind deri eller faa den ud deraf... Men De kan tænke
							Dem, hvor ofte han i Selskab giver Anstød.» Saaledes minder ogsaa Florentins Bekendelser, især angaaende hans
							tøjlesløse Liv som Yngling i Venedig, om Friedrichs Ungdomsoplevelser i
							Leipzig. Skønt Florentin er Italiener, føler han sig tiltrukket af tysk
							Kunst og tyske Kunstnere; han lærer selv at tegne og male, og ernærer
							sig snart som genial romantisk Dilettant i Malerkunsten, snart som ikke
							mindre romantisk Spillemand, der drager om fra Landsby til Landsby. Hans
							Afstamning er hemmelighedsfuld. Han er, som han selv kalder sig, «den
							Fattige, den Ensomme, den Udstødte, Tilfældets Barn»: «Mig driver noget
							Unævneligt fremad, som jeg maa kalde min Skæbne.» Han flyer ethvert
							inderligt Forhold, der vilde binde ham: «Alene vil jeg bære den
							Forbandelse, der er udtalt over mig.»*)*) Florentin S. 65, 80, 170, 195, 230, 310.Det er unødvendigt at eftervise i det Enkelte, hvor uskyldige og i hvor
							høj Grad romantiske disse Betegnelser er. Men ikke desto mindre hæver
							denne Kvinde sig op over denne Kres. Ikke for Intet var hun den kloge og
							ædru Mendelssohns Datter.Hun vilde, siger hun, saare gerne se en Kunstner i Friedrich, men ret kær
							vilde han dog først blive hende, naar hun saa ham som dygtig Borger i en
							ægte Stat, ja det synes hende, som om alle hendes revolutionære Venners
							Væsen og Villen passer til det Literære, til Anmeldelser og al den Slags
							Tøjeri, som en Kæmpe til en Barneseng; hun siger, at gik det efter
							hendes Hoved, gjorde de som Götz v. Berlichingen, der kun greb Pennen
							for at udhvile fra Brugen af Sværdet.*)Vi ser atter her, hvad der allerede var slaaende ved Fru v. Kalb,
							hvorledes hos Kvinderne i dette Tidsrum en mandigere og mere udelt Kraft
							gør sig gældende end hos Mændene, og hvorledes de bestandig vil bringe
							de Spørgsmaal ind for Samfundets Værneting, som Mændene vil behandle
							blot literært. De føler dybere Forholdenes Tryk, de er mindre svækkede
							ved boglig Overkultur, og de har mere praktisk Sans og Blik end Mændene
							omkring dem.Den første større Begivenhed, der hænder det nys forenede unge Par, er,
							at Fichte kommer til det. Man havde anklaget ham for som Professor at
							lære Ateisme, og hans Stilling var truet. Caroline skriver derom til en
							Veninde:«Kun med Kummer kan jeg skrive til Dig om det, hvorom Du spørger mig, om
							Fichtes Sag. Tro mig, den er meget slem for alle Venner af en ærlig og
							frimodig Adfærd. Hvad Du skal tænke om den første Anklage, der kom fra
							en dumfrom Fyrste og hans dels katolske, dels herrnhutiske Raadgivere,
							vil Du selv kunne indse ... Men saa hidser man Fichte ved allehaande
							Beretninger fra Weimar om, at hans Sag staar slet o. s. v. til han
							erklærer, at han vil tage sin Afsked, ifald man giver ham en
							Irettesættelse og indskrænker hans Lærefrihed ... Alle Hoftjenere og
							alle Professorerne, som Fichte har overstraalet, skriger nu over hans
							Dristighed, hans Ubesindighed. Han bliver forladt, formelig skyet.»I et Brev, som paa én Gang er forfattet af Friedrich, Schleiermacher og
							Dorothea, siger denne sidste:*) Haym: Die romantische Schule: 509, 525, 663
							ff.Det gaar meget godt med Fichte her, man lader ham i Fred. Nicolai har
							ladet sig forlyde med, at man ikke i ringeste Maade vil bekymre sig om
							ham, kun maa han ikke holde offenlige Forelæsninger; det vilde ikke
							blive godt optaget. Jeg kommer ganske fortræffeligt ud af det med
							Fichte, og jeg føler mig overhovedet saa vel tilpas i denne Forsamling
							af Filosofer, som havde jeg aldrig været vant til noget Ringere. Kun har
							jeg en vis Angst for Fichte; dog det ligger ikke i ham, men mere i mine
							Forhold til Verden og til Friedrich - jeg er bange -
							dog maaske tager jeg fejl. Skrive kan jeg ikke et Ord mere, Kære, thi
							mine Filosofer løber uophørligt op og ned af Gulvet, saa jeg er nær ved
							at blive svimmel.»Dette er da et lille husligt Optrin af Dorotheas Liv i Berlin. Man
							befandt sig saare vel sammen, og Fichte fattede en Plan til stadigt
							Samliv. Han arbejdede paa at bevæge Friedrich til at blive i Berlin, og
							faa Wilhelm med dennes Kone til ligeledes at flytte dertil. «Lykkes
							dette, saa danner begge Sehlegelerne, Schelling, som ogsaa maatte
							bringes til at flytte derhen, og vi én Familie, lejer en stor Lejlighed,
							holder én Kokkepige o. s. v.»*) Det blev ved Planen. Brødrene Schlegels
							Damer kunde ikke komme ud af det sammen. Men virker det nu ikke som et
							Pust fra en anden Verden, naar man midt under al denne Omhu for Fichte
							og Harmen over den Uret, som sker ham, finder Ord som disse i Dorotheas
							Breve: «Jeg takker din Moder hjerteligt for det kære Helgenbillede. Jeg
							har det altid liggende for mig. Det synes mig, at jeg selv ikke havde
							kunnet vælge mig nogen anden Helgen, hun passer ret for mig. Billederne
							og de katolske Sange har rørt mig saaledes, at jeg er fast besluttet
							paa, naar jeg bliver Kristen, da at blive Katolik.»**) Ingensteds føler
							man vel tydeligere end her den romantiske Aandsretnings religiøse
							Forvirring.Dog Dorothea er ikke det eneste Kvindeportræt i Lucinde. Under sine Udviklingsaar lærer Julius en udmærket
							Kvinde at kende, som skildres saaledes: «Denne Sygdom blev helbredet og
							fordrevet ved det første Syn af en Kvinde, der var enestaaende i sin
							Art, og som for første Gang ramte hans Aand helt og i Midten ... Hun
							havde valgt og havde givet sig hen; hendes Ven *) Caroline I, 254, 259, 261.**) Caroline I, 293. var ogsaa hans og levede værdig hendes
							Kærlighed. Julius var den Fortrolige, han kendte da nøje hvad der gjorde
							ham ulykkelig og dømte med Strenghed om sit eget Uværd ... Derfor
							trængte han al Elskov tilbage i sit Inderste og lod Lidenskaben rase,
							tære og brænde der; men hans Ydre var aldeles forvandlet, og saa godt
							lykkedes det ham at give sig Skin af den barnligste Ligefremhed og
							Uerfarenhed og en vis broderlig Haardhed, som han paatog sig for ikke at
							forfalde til Ømhed, at hun ikke fattede den ringeste Mistanke. Hun var
							munter og livsglad i sin Lykke, anede Intet og skyede altsaa Intet, men
							gav sit Vid og sit Lune frit Spil, naar hun fandt ham uelskværdig.
							Overhovedet rummede hendes Væsen enhver Højhed og enhver Finhed, alt
							Guddommeligt og alt Uopdragent, men det var formbestemt og kvindeligt
							altsammen. Frit og kraftigt udviklede hun hver enkelt Særegenhed, som
							var den kun til for sig alene, og dog var den rige dristige Blanding af
							saa uensartede Ting ikke forvirret; thi én Aand besjælede den, et
							levende Pust af Harmoni og Kærlighed. Hun kunde i samme Time efterligne
							en eller anden komisk Taabelighed med en dannet Skuespillerindes
							Overgivenhed og Finhed, og forelæse et storstilet Digt med den
							Værdighed, der henriver i en ukunstlet Sang. Snart morede det hende at
							glimre og skemte i Selskab, snart var hun helt Begejstring, og snart
							hjalp hun med Raad og Daad, alvorlig, beskeden og venlig som en øm
							Moder. En ringe Begivenhed blev, ved hendes Maade at fortælle den paa,
							saa underholdende som et skønt Æyentyr. Alt udstyrede hun med Følelse og
							Vid, hun havde Sans for Alt, og Alt kom forædlet fra hendes formende
							Haand og hendes sødt talende Læber. Intet Godt og Stort var for helligt
							eller for almindeligt for hendes lidenskabeligste Deltagelse. Hun
							forstod enhver Antydning og besvarede endog det Spørgsmaal, som ikke
							blev gjort. Det var ikke muligt at holde Taler overfor hende, det blev
							af sig selv til Samtaler, og under den stigende Interesse spillede paa
							hendes fine Ansigt en altid ny Musik af aandfulde Blik og elskelige
							Miner. Ja Blik og Miner troede man endog at se, naar man læste hendes
							Breve, saa gennemsigtigt og sjælfuldt skrev hun, hvad hun havde tænkt
							som Samtale. Hvem der blot kendte hende fra denne Side havde kunnet tro,
							at hun kun var elskværdig, at hun maatte fortrylle som Skuespillerinde,
							og at der kun fattedes hendes vingede Ord Versemaal og Rim for at blive
							til en fin Poesi. Og dog viste den samme Kvinde  ved enhver Lejlighed, hvor det gjaldt, paa den
							mest forbausende Maade Mod og Kraft, og dette (Forholdet til Modet og
							Kraften) var ogsaa det høje Synspunkt, ud fra hvilket hun dømte om
							Menneskers Værd.»Der er mere Ros end Malerkunst i dette Portræt. Sainte-Beuve vilde have
							grebet det anderledes an. Men Originalen til dette Billede er den
							Kvinde, der efter Udgivelsen af hendes Brevsamling med Titel Caroline næsten som en Dronning kun gaar under
							dette sit Fornavn, og som man lettest kalder saaledes, fordi hun har
							havt saa mange Efternavne, at man ikke ret véd, hvorledes man skal
							betegne hende. Hun var Datter af den bekendte tyske Filolog Michaelis,
							blev først gift med en Dr. med. Böhmer, efter hans Død med A. W.
							Schlegel og endelig tilsidst med Schelling. Hun staar ved sine to sidste
							Forbindelser i Midtpunktet af den hele romantiske Kres, der let ordner
							sig om hende. Hun var dens egenlige Muse. Calderons og Ariosto's
							udmærkede Oversætter Gries kalder hende den aandrigste Kvinde, han har
							kendt, Steffens og Wilhelm v. Humboldt bruger lignende Betegnelser. Om
							flere af sine Afhandlinger skriver A. W. Schlegel, at de tildels skriver
							sig fra en aandfuld Dames Haand, der besad alle Talenter til at glimre
							som Skribentinde, men hvis Ærgerrighed ikke var rettet derpaa. Schelling
							skriver ved hendes Død: «Havde hun end ikke været det for mig, som hun
							var, saa maatte jeg dog som Menneske begræde hende, sørge over at dette
							Mesterværk af Aand ikke mere er til, denne sjældne Kvinde med mandig
							Sjælsstyrke, med det skarpeste Vid, forenet med det blødeste, ømmeste,
							elskovsfuldeste Hjerte. Noget saadant kommer ikke igen.» -
							Hendes Portræt er vidunderligt: indtagende, fint, skalkagtigt og dog
							smeltende. Hun er ganske i Leonardos Stil. Dorothea er langt mere af ét
							Stykke.Caroline var født 1763 og var 21 Aar gammel, da hun første Gang blev
							gift. A. W. Schlegel lærte hende at kende under sin Studietid i
							Göttingen, og blev forelsket i hende; hun afslog at ægte ham.
							Forbindelsen blev snart afbrudt, men fortsat gennem Brevveksling, da A.
							W. Schlegel 1791 overtog en Huslærerplads i Amsterdam, hvor adskillige
							galante Forbindelser, deriblandt én alvorligere Kærlighedshistorie
							bragte Forholdet til Caroline til at træde i Skygge for ham. Imidlertid
							havde denne indviklet sig i et Net af de besynderligste Forhold. 1792
							havde hun begivet sig til Mainz og levede i Georg Försters Hus. Da denne
								 beundringsværdige og geniale, men
							altfor sangvinske Mand, Humboldts Lærer, lige udmærket som Naturforsker
							og Skribent, indlod sig paa revolutionære Foretagender og søgte at
							udbrede den franske Frihed i Rhinegnene, delte Caroline med Iver hans
							Sympatier og Bestræbelser og indlod sig med de republikanske
							Klubmedlemmer i Mainz. Hun mistænktes tilmed særligt, om end med Urette,
							for igennem sin Svoger, Gustines Sekretær, at have staaet i Forbindelse
							med Fjenden. Da Mainz tilbageerobredes af de tyske Tropper, blev hun
							arresteret og tilbragte flere Maaneder i et barbarisk Fængsel, delende
							Stue med syv andre. Fra sit Fængsel skrev hun til Schlegel om Bistand.Hendes Stilling var endnu værre og vanskeligere end den syntes. I Mainz
							havde hun i Fortvivlelse over, at hendes hedeste Ønsker var slaaede fejl
							(hun havde haabet, at den mandige og energiske Tatter skulde tilbyde
							hende sin Haand) kastet sig hen til en tilfældig Tilbeder, en
							Franskmand, og Følgerne af denne Forbindelse vilde uundgaaeligt beskæmme
							hende for bestandigt, ifald hun ikke i rette Tid befriedes fra Fængslet.
							Ved Wilhelms Forbindelser og hendes egen Broders Iver lykkedes det at
							faa en Løsladelsesordre udstedt, og med en vis rolig Ridderlighed,
							stillede Wilhelm nu den af Alle forladte Caroline under sin yngre Broder
							Friedrichs Beskyttelse. Det var under disse saa lidet fordelagtige
							Omstændigheder, at Friedrich lærte hende at kende. Han var ikke
							forudindtaget for hende, han var ikke langt fra at føle Ringeagt. Og
							under saadanne Forhold er det, at han skriver: «Denne Enfold og denne
							formeligt guddommelige Sans for Sandhed havde jeg aldeles ikke ventet
							... Hun gjorde et meget levende Indtryk paa mig; jeg ønskede heftigt at
							turde stræbe efter Fortrolighed og Venskab fra hendes Side, men da hun
							syntes at ytre nogen Deltagelse, saa jeg meget bestemt, at det blotte
							Forsøg vilde føre til de heftigste Kampe, og at et Venskab, dersom det
							var muligt mellem os, kun kunde være den sildige Frugt af mange urigtige
							Bestræbelser ..... ethvert egennyttigt Ønske blev da opgivet. Jeg
							stillede mig i det simpleste, enfoldigste Forhold til hende, en Søns
							Ærefrygt, en Broders Aabenhed, et Barns Ligefremhed, en Fremmeds
							Fordringsløshed.»*)1796 giftede A. W. Schlegel sig saa med sin stærkt kompromitterede
							Veninde. Hendes Kres dannedes af alle Samtidens *) Caroline I. 847, 348. bedste Mænd. Hun stod i stadig
							Forbindelse med Goethe, Herder, Fichte, Schelling, Hegel, Tieck,
							Schleiermacher og Hardenberg. Goethe var netop da i intim Forbindelse
							med den unge Skole. Den var lige ved at dannes, og de forskellige
							Medlemmer af den havde deres første Stævnemøder i Jena. Hun spiser
							Frokost med Goethe, til Middag med Fichte og er snart kun alt for
							uadskillelig fra Schelling.Et Eksempel paa Styrken og Finheden af Carolines Dømmekraft afgiver
							følgende Brudstykke af et Brev fra hende til Schelling (1ste Marts
							1801): «Du vil dog vel ikke, allerkæreste Ven, af mig have Noget at vide
							om, hvorvidt Fichtes Aand rækker, skønt Du synes at ville høre min
							Mening derom. Mig har det altid forekommet, som om han med al sin
							uforlignelige Tænkekraft, sin faste Slutningsmaade, sin Klarhed og
							Nøjagtighed, sin umiddelbare Anskuelse af Jeget og sin
							Opdager-Begejstring dog var begrænset; kun tænkte jeg, det kom af, at
							den guddommelige Indgivelse fattedes ham - og naar Du har
							gennembrudt en Kres, ud af hvilken han ikke kunde komme, saa skulde jeg
							tro, at Du ikke saameget har gjort dette som Filosof - dersom
							Benævnelsen her skulde være urigtig brugt, maa Du ikke skænde paa mig
							derfor - men snarere fordi der i Dig er Poesi og ingen i ham.
							Poesien ledede Dig umiddelbart til en Frugtbarhedstilstand, medens det
							var Iagttagelsens Skarphed, der førte ham til Bevidsthed. Han har Lyset
							i dets klareste Klarhed, men Du ogsaa Varmen, og Lyset kan kun lyse,
							Varmen frembringer. Er dette nu ikke fint set af mig? som man gennem et
							Nøglehul ser et umaadeligt Landskab.»Om Hegel findes der etsteds den morsomme Ytring, der lidet svarer til den
							almindelige Forestilling om Filosofen: «Hegel spiller her den Galante og
							er den almindelige Cicisbeo» (Caroline II. 239).Med Lidenskab deltager Caroline i alle den romantiske Skoles
							Bestræbelser, forfatter, korrigerer, anmelder anonymt, snart selv
							skrivende, snart virksom paa anden, tredje, fjerde Haand. Den
							politisk-revolutionære Lidenskab, der udmærker hende fremfor Mændene,
							gaar nu nødtvungen med til literære Skærmydsler og Intriger. Vi ser
							hende saaledes anmelde Schlegels Ion anonymt,
							men temmelig drillende, ser Schlegel ligeledes anonymt besvare og
							imødegaa denne Recension, og saa endelig Caroline kalde Schelling til
							Hjælp, der i en tredje anonym Recension som  Carolines Ridder under en Form af udsøgt Finhed
							lader det gaa endnu værre ud over Schlegel, mens han skriver ham til, at
							han haaber, det ikke vil blive taget ilde op. Det er ogsaa Caroline, som
							fordærver Forholdet mellem Schiller og Schlegel, bevirker Bruddet
							imellem dem, og ved sine utallige, ofte yderst vittige, men ubillige
							Løjer med den Schillerske Poesi, bestandig hidser Brødrene mod Schiller,
							der paa sin Side ikke kan frikendes for med en vel fornem Oldermandsmine
							at have afvist dem, da de begyndte deres Forfatterbane. Schiller kalder
							bestandig Caroline «Dame Lucifer». Hendes svageste Side kommer frem i
							hendes smaalige Had til den stakkels Dorothea Veit, hvem hun formelig
							forfulgte, og dette Had forstyrrede det ellers saa smukke Forhold mellem
							de to Brødre, der tillige var de fortroligste Venner, og havde nær skilt
							dem fra hinanden. Man høre i hvilken Tone hun taler om Dorothea?
							«Friedrich har nu selv set Alarcos og har
							umiddelbart derefter sat sig paa en Vogn for at ile til Frankrig, hvor
							han har i Sinde at lade sig vie republikansk. At blive druknet i Loire
							kaldtes under Robespierre noces républicaines,
							og Halvdelen af dette Par undte jeg gerne et saadant Bryllup.»Hendes bedste Egenskaber kom frem overfor hendes Datter, det mærkværdige
							Barn, Augusta Böhmer, hvis Navn staar indskrevet i Tysklands
							Literaturhistorie, skønt hun kun var femten Aar gammel, da hun døde. Men
							læse dette Barns Domme over Friedrich, over Dorothea, hendes Rimbreve
							til Tieck eller Schleiermacher, og man vil forbauses over en saa tidlig
							Udvikling. Hendes Død fremkaldte en Vending i Carolines Liv. Schelling,
							der maaske havde været noget indtaget i Augusta, traadte ved dennes
							pludselige og sørgelige Bortgang Moderen nærmere. Han var dengang ganske
							ung, i sine første Arbejders Hede, blussende af Lidenskab, straalende af
							Geni, Goethes Yndling. Caroline og han havde en dyb fælles Sorg og
							gensidig Trøst behov. Forholdet antog Karakter af den mest glødende
							Kærlighed. At lavtsindede Modstandere af Romantikerne lod forfatte et
							Stridsskrift, hvori det paastodes, at Schelling med sin forrykte
							Naturfilosofi og de Kure, han havde foreskrevet, var den, som havde
							taget Barnet af Dage, kunde kun forene dem yderligere. Paastanden
							beroede paa et ganske løgnagtigt Opspind. Det er i Svaret paa dette
							Skrift, at Schelling bruger de voldsomme Udtryk om sine Modstandere, der
							citeres i Indledningen til Lassalles Capital undArbeit. Carolines Forhold til Schlegel havde
							længe været koldt, han og hun levede i forskellige Byer. Havde Caroline
							været skinsyg, vilde hun have havt adskillig Aarsag til Klage. Efter
							Adskillelsen fra hende indlod Schlegel sig i et Kærlighedsforhold til
							Tiecks Søster, Sophie Bernhardi, der for hans Skyld lod sig skille fra
							sin Mand. Hans sidste Ægteskabsforsøg med en Datter af Rationalisten
							Paulus mislykkedes som bekendt og endte med Skilsmisse.Da Schelling og Caroline var blevne hinanden saa uundværlige, at Baandet
							mellem hende og hendes Mand maatte løses, gav Schlegel med fuldkommen
							Ridderlighed sit Samtykke. Det kom til Skilsmisse; som Caroline siger:
							«Vi løste et Baand, som vi altid havde betragtet os selv som Herre
							over»*) og et nyt Ægteskab, der fra begge Sider var fuldstændig
							lykkeligt, blev indgaaet.Højst interessant for Skolens Lærdomme og disses Overensstemmelse med
							Førernes Liv er det at se, hvorledes Schlegel tager denne Carolines
							Beslutning. Han ikke blot giver sin Indvilligelse, men han vedbliver at
							staa i aldeles venskabelig Brevveksling med Schelling, og de to Mænd
							understøtter gensidigt hinanden i Literaturen med Raad og Daad. Ja
							Caroline vedbliver at staa i den venskabeligste Forbindelse med
							Schlegel, længe efter at hendes Forhold til Schelling ikke mere er nogen
							Hemmelighed for ham. Hun skriver f. Eks. i Maj 1801 til Schlegel: «Afgør
							engang følgende Trætte mellem Schelling og mig. Duer disse Heksametre
							[af Schelling] Noget? Jeg finder de sidste Linjer kejtede, men han
							forfægter, at de er gode.» Med Fru de Staël besøgte Schlegel
							endog senere Parret i München.Saaledes formaaede nok saa stærke personlige Brydninger og Spaltninger
							ikke at skille dem, der var forbundne ved et Fællesskab i Ideer og en
							fælles Kamp for disse. Man betragtede den personlige Frihed som
							uafhændelig og agtede den som saadan hos Andre, ligesom man fordrede den
							for sig selv.Men endnu en anden Lære lader sig uddrage heraf, end den om Romantikernes
							omskiftelige Tilbøjeligheder og fuldkomne Aandsfrihed overfor sociale
							Baand, nemlig den: at deres Kvinder i alt Andet end Talent stod over
							dem, og at de kun har formaaet at drage dem ned til sig. Vi ser den
							kraftige, energiske *) Caroline II. 237. Dorothea, som saa stærkt føler
							Smaaligheden af Romantikernes blot literære Bestræbelser, langsomt
							forvandles, ser hende modstræbende beundre Lucinde, saa selv forfatte Romaner i den almindelige Skure, saa
							endelig følge Friedrich til Wien og blive katolsk med ham. Eller se den
							fine, letbegejstrede, staalhaarde Caroline, der som ganske ung Enke paa
							nogle og tyve Aar forsøger at revolutionere Rhinlandene; hun er da saa
							besluttet, at hun allierer sig næsten med hvemsomhelst og udsætter sine
							Kærestes Liv og Velfærd med den yderste Hensynsløshed. Friedrich skriver
							dengang med Forfærdelse til Wilhelm: «Det vil jeg aldrig kunne tilgive
							hendes Hjerte, at hun var i Stand til at lokke Dig, hendes Ven, ind i
							denne Hvirvel af elendige Farer og usle Mennesker.» Og se hende saa
							nogle Aar efter forvandlet, anmeldende, skrivende anonymt for og imod
							sin egen Mands slette Dramer, helt gaaet op i literære Intriger. Saa
							kommer igen i Øjeblikke ligesom et Pust fra den gamle Tid ind i hendes
							Sjæl. Og man føler, hvorledes hun er omdannet. Hun skriver i Oktober
							1799 til sin Datter først en Masse Familiebegivenheder. Gengivelsen af
							disse ender saaledes: «Hofraad Hufeland er kommen tilbage med Kone og
							Børn.» Saa følger: «Luseri er det Alt! Buonaparte er i Paris. O, Barn,
							betænk, det gaar Alt atter godt. Russerne er blevne fordrevne fra
							Schweiz - Russerne og Englænderne maa i Holland kapitulere med
							Skamme.- Franskmændene trænger frem i Schwaben. Og nu kommer
							ovenikøbet Buonaparte. Glæd Dig dog med mig, ellers tror jeg, at Du blot
							forstaar Fjas og slet ingen alvorlige Tanker har.»- Straks i samme Aandedræt literære Nyheder: «Tieck er her, og
							vi er meget sammen. Hvad de Mennesker dog Alt hitter paa, det tror Du
							ikke. Jeg skal sende Dig en Sonet mod Merkel: han har rendt rundt i
							Berlin og fortalt, at Hertugen havde givet Schlegelerne en
							Irettesættelse paa Grund af Tidsskriftet o. s. v Saa satte Wilhelm og
							Tieck sig forleden Aften ned og lavede en gudsforgaaen Sonet til ham.
							Det var en Fest at se paa, hvordan de fire brune Øjne sprudede Gnister
							mod hinanden, og med hvilken vild og gal Lystighed dette retfærdige
							Skelmsstykke blev begaaet. Jeg og Dorothea laa næsten paa Gulvet af
							Latter. Hun forstaar rigtigt at le, hvad vist vil være hende en
							Anbefaling hos Dig. Merkel kan sige, at han er et leveret Uhyre. Deraf
							kommer han sig aldrig mere. Et morderligt Spektakel vil det blive fra
							alle Sider ... Schelling rykker nu frem i Literaturtidenden med  sit fulde Skyts. - Dog disse Stridigheder angaar ikke Dig, men Russerne
								og Buonaparte angaar Dig meget.» Det er som bestræbte hun sig
							for at holde de store Interesser vaagne hos Datteren, netop da de var
							ifærd med at dø bort hos hende selv. Saa er det, hun bliver gift med
							Schelling og filtret ind med alt det Bestaaende i den store klerikale
							Rede Bayern.Mange betydelige Mænd har forgæves stræbt at bringe de Kvinder, de
							elskede, til at dele deres Interesser. Men jeg ved ingen værre Anklage
							mod begavede Mænd og kender intet kraftigere Tegn paa deres Svaghed end
							det, at de langtfra at hæve de Kvinder, som har hengivet sig til dem og
							fulgt dem, har draget dem nedad, har berøvet dem deres højeste
							Interesser og bedste Sympatier, og givet dem smaa og smaalige derfor.
							Denne Anklage rammer og maatte ramme Romantikerne. De har behandlet de
							store Kvinder, gode Guder skænkede dem, som de store Ideer, de modtog i
							Arv, de har berøvet dem det store frisindede, sociale og politiske Præg
							og gjort dem først romantiske og literære, saa angerfulde og saa
							katolske.VIIIDet var meget langt fra, at de forbundne Romantikere med Tilfredshed saa
								Lucinde komme frem. Novalis er endda den af
							dem, som forholder sig mest anerkendende. Han finder, at der gives faa
							saa personlige Bøger, mener, at man i den kan iagttage Bevægelserne i
							Forfatterens Indre saa nøje, som de kemiske Kræfters Spil ved et Stykke
							Sukkers Opløsning i et Glas Vand. Det foruroliger ham noget, at der i
								Lucinde hersker en Svimmelhed, som gør det
							tænkende Menneske til Drift og Naturkraft alene og som betager Læseren
							saaledes, at han maa interessere sig for et blot vellystigt Instinkt.
							Han finder endvidere det Hele hverken let og simpelt nok eller
							tilstrækkeligt rent for Skolestøv. Men han roser, at der ikke mangler
							«romantiske Akkorder», og det er ikke saa meget Indholdet som Formen,
							han har imod.Straks efter den første Gennemlæsning skriver han til Caroline Schlegel:
							«Paa Ideerne er der Intet at udsætte; men der er ligefuldt adskilligt i
							Udtryksmaaden, som synes mig laant fra Krates [Cynikeren]. Dog det Krav:
							Vær cynisk! er jo endnu  kke gængse
							- og meget inderligt udviklede Kvinder turde ville dadle den
							skønne Athenienserinde for at hun har taget Torvet til Brudekammer.»*)Sandt nok! Kun havde den stakkels Dorothea ingen Skyld i denne
							Vanhelligelse, om hun end ikke følte sig oprørt, som vi paa hendes
							Vegne, over at hun saaledes blev stillet til Skue; Dadelen træffer alene
							den ædle Athenienser.Vi har set, hvorledes Caroline snart lod sit satiriske Lune spille imod
							Bogen, og A. W. Schlegel, Schelling, Steffens og de Andre betragtede den
							mellem sig som et altfor aabenmundet Barn, hvorledes saa end officielt
							deres Udtalelser lød. A. W. Schlegel siger selv i en Sonet til
							Friedrich:Dig bragte Elskovs Andagt til at digte.Du til et Tempel Livet om vil danne,hvor Guddomsret befrir og sletter Brøden.Og for at Ofret ej skal Altret svigte,bortførte du fra Himlens Slettelandeden lysende Lucindes høje Gløden.og han svarede, da Kotzebue i Anledning af Bogen imod Friedrich skrev sit
							Lystspil Den Hyperboreiske Æsel, med den vittige
							Satire Æreport for Præsident v. Kotzebue, men
							privat kaldte han Bogen for «en taabelig Rhapsodi». Tieck benævnede den
							et besynderligt Hjernespind, og selv Schleiermacher søgte at fragaa sit
							Forfatterskab til Brevene om Lucinde, da senere
							den protestantiskrationalistiske Retning hos ham fik Overvægt over den
							sanseligt-mystiske. Ikke desmindre eller rettere saa meget mere er det
							af Vigtighed for os at kaste et Blik paa disse Breves Natur, hvis
							Formaal det er at fremstille Lucinde ikke blot
							som en uskyldig, men som en god og hellig Bog, der retfærdiggøres ved
							ædle Kvinders Sysselsættelse med den og Begejstring for den. Den ene af
							disse Kvinder, hvis Breve laa til Grund, var Schleiermachers Søster
							Ernestine, den anden hans Veninde, Eleonore Grunow.At gennemgaa Brevene enkeltvis har nutildags ikke mere nogen Interesse.
							Vi vil kun fastholde de mest fremspringende Punkter. Da Lucinde er Romantikernes eneste Forsøg i social
							Retning, og da Belysningen af Ægteskabet overhovedet næsten *)
								Novalis: Briefwechsel S. 123. er den eneste sociale Opgave, hvormed
							Skønliteraturen i dette Aarhundredes Begyndelse sysselsætter sig
							- kun Goethes Wanderjahre tager, som
							Rousseaus Romaner, men i endnu større Omfang, Samfundsspørgsmaalene
							under Behandling - saa har det sin Betydning at sammenligne de
							forskellige europæiske Hovedliteraturers Udtalelser om dette Punkt.Schleiermachers Skrift er rettet mod Snerperiet. Straks i Begyndelsen
							hedder det: «Nær havde jeg troet, at Du nylig var bleven en Snerpe. I
							saa Tilfælde vilde jeg bede Dig ved næste Lejlighed at indskibe Dig til
							England, hvorhen jeg havde Lyst til at forvise hele Racen.» Og et Afsnit
							af Bogen er rettet mod den falske Skamfølelse, der udelukker den rette
							Blu og afstedkommer saamange unyttige Ulykker.«Den ængstelige og indskrænkede Blufærdighed, der nu er Samfundets
							Karaktermærke, har sin Grund i Bevidstheden om en stor og almindelig
							Bagvendthed og om en dyb Fordærvelse. Hvad skal det tilsidst blive til?
							Det maa bestandig gribe videre om sig. Naar man i den Grad gør Jagt paa
							det Ublufærdige, vil man til Slutning indbilde sig at finde noget
							Saadant i enhver Tankekres, og al Tale og al Selskabelighed maa høre op
							... Den fuldkomne Fordærvelse og den fuldendte Dannelse, ved hvilken man
							vender tilbage til Uskyldigheden, gør begge Ende paa Undseelsen; hin
							dræber saavel den sande som den falske, for denne ophører Undseelsen at
							være Noget, hvorpaa der maa anvendes særlig Opmærksomhed og lægges
							særlig Vægt.»*)«Overvej kun, kære Barn, om ikke alt Aandigt i Mennesket begynder med en
							instinktagtig ubestemt indre Drift og først lidt efter lidt ved
							Selvvirksomhed og Øvelse udarbejdes til en bestemt Vilje og Bevidsthed
							og til en i sig fuldendt Sag. Førend det kommer saavidt, kan der jo slet
							ikke være Tale om et blivende Forhold mellem disse indre Bevægelser og
							bestemte Genstande. Hvorfor skulde det være anderledes med Kærligheden
							end med alt det Øvrige? Skulde maaske den, der er det Højeste i
							Mennesket, straks ved det første Forsøg være fuldkommen? skulde det at
							elske være lettere end den simple Kunst at spise og drikke? Ogsaa i
							Kærligheden maa der gives «foreløbige Forsøg», af hvilke der ikke
							fremgaar noget Blivende, men af hvilke ethvert bidrager til at gøre
							Følelsen bestemtere og herligere. *) Briefe
									über die Lucinde, p. 64 og 83. Ved disse Forsøg kan Forholdet til en
							bestemt Genstand kun være noget Tilfældigt, i Begyndelsen ofte blot en
							Indbildning, og altid noget højst Forgængeligt - ligesaa
							forgængeligt som Følelsen selv, der snart viger for en klarere og
							inderligere. Saaledes finder Du det ganske vist hos de modneste og mest
							dannede Mennesker, der smiler over deres første Forelskelser som over en
							barnlig og løjerlig Begyndelse og ofte lever ganske ligegyldige hen ved
							Siden af den formentlige Genstand. Efter Sagens Natur maa det ogsaa være
							saaledes, og her at fordre Troskab og ville stifte et varigt Forhold er
							en ligesaa skadelig som tom Indbildning.»Schleiermacher advarer derfor mod hvad han kalder Hjernespindet om den
							første Kærligheds Hellighed. «Tro blot ikke, at Alt beror paa, om den
							bliver til Noget. De Romaner, der forfægter dette, og lader Kærligheden
							mellem de samme to Mennesker udvikle sig fra den første raa Begyndelse
							til den højeste Fuldkommenhed i ét Træk, er ligesaa fordærvelige, som de
							er slette, og de, der skriver dem, forstaar sig i Almindelighed ligesaa
							daarligt paa Kærlighed som paa Kunst ..... Naar den mere eller mindre
							ubestemte Længsel efter Kærlighed retter sig mod en bestemt Genstand,
							opstaar derved nødvendigvis et bestemt Forhold, idet der gives et Punkt,
							paa hvilket den størst mulige Tilnærmelse finder Sted. Naar I har naaet
							dette og følt, at det ikke er det rette, paa hvilket I kan blive, hvad
							er der da Andet at gøre for Jer, end atter at fjerne Jer fra hinanden?
							Kun efter at et saadant Forsøg er fuldendt som Forsøg, det vil sige
							afbrudt, kan Erindringen derom og Overvejelsen derover virke til nærmere
							Bestemmelse af Længselen og Følelsen og saaledes forberede et andet,
							bedre Forsøg. Skulde heri vel ligge en Forpligtelse til atter at
							anstille dette Forsøg med den samme Person? Hvorpaa skulde den Pligt vel
							bero? Jeg for min Del finder dette mere naturstridigt
								end Kærlighed imellem Broder og Søster. Und Dig altsaa heri
							uindskrænket Frihed, og sørg kun for at fastholde en ren Sans og en fin
							Følelse for, hvad der er et blot Forsøg, for at Du ikke skal fastholde
							og stadfæste et saadant, der ikke er eller skal blive til mere, ved
							Hengivelsen, der efter sin Natur burde indlede en sand og varig
							Kærlighed. Et saadant Misgreb, der er Følge af og Aarsag til de
							usaligste Skuffelser, er det Skrækkeligste, der kan hænde Dig, og vid,
							at dette egenlig er at lade sig forføre. Dog naar Du har grebet  den sande Kærlighed og føler dig paa
							det Punkt, ud fra hvilket du kan fuldkommengøre dit Sindelag og forme
							dit Liv skønt og værdigt, saa vil af sig selv enhver Tilbageholdenhed og
							enhver Sky for Foreningens sidste og skønneste Segl synes dig
							Affektation og Snerperi. Det farlige er blot, at ethvert Forsøg efter
							sin Natur tilstræber dette Punkt. Mættelsespunktet er kun at finde ved
							Overmættelse. Men har du sunde Sanser og en sund Følelse, vil du
							sikkert, saa ofte Forsøget paa at elske nærmer sig dette Punkt, føle en
							hellig Sky, der er noget meget Højere end et fremmed Magtbud, eller hvad
							man almindeligt kalder Blu og Tugt.»Sunde og forstandige Overvejelser ganske vist, men hverken udtømmende
							eller overvindendede de egenlige Vanskeligheder. Schleiermacher advarer
							mod Misgreb, men kan ikke afhjælpe Misgrebet uden at træde Ægteskabets
							Hellighed, som han ikke vil anfægte, for nær. Thi hvad skal ske, naar
							Misgrebet allerede har fundet Sted? Og hvad skal ske, naar Misgrebet kun
							fandt Sted paa den ene Side, naar den Enes Kærlighed er udslukt, medens
							den Andens endnu varer ved? Og overhovedet ikke et Ord og ikke en Tanke
							tilovers for den Kendsgerning, at Ægteskabet som Samfundsindretning ikke
							er til for de Eiskendes Skyld, men oprindeligt havde det Øjemed, at
							sikre Børnene Faderens Formue, dernæst har bestaaet, fordi det forekom
							Samfundet det eneste Middel til at sikre de opvoksende Slægtled!
							Schleiermacher søger virkelighedsfjernt efter en ny sædelig Grundvold;
							men de sande, de praktiske Vanskeligheder overser han helt. Og hvor
							betegnende er hele dette Grubleri overfor Følelsen ikke for den Nation,
							Forfatteren tilhører. En Italiener sagde engang til mig: Hvad der mest
							forbauser os i de germanske Nationers Følelsesliv, det er dog Maaden,
							hvorpaa de opfatter og dyrker Kærligheden. Hos dem er Kærligheden en
							Religion, Noget, hvorpaa et godt Menneske bør tro. Og denne Religion har
							sin Teologi, sin Metafysik, hvad véd jeg! Vi elsker simpelthen». Denne
							Ytring faldt mig ind ved Læsningen af Schleiermacher. Hvormegen
							Skarpsindighed er her ikke udfoldet, for at bevise, at Menneskene, naar
							de elsker, ikke bør lade sig forstyrre af falske Lærdomme, og hvilken
							klippefast Tro paa den Kærlighed, der skal «fuldkommengøre og fuldende
							Sindelaget», ligger ikke til Grund! Det er lærerigt til Sammenligning at
							hiddrage be  slægtede Udtalelser af
							andre Nationers store Forfattere; Nationalpræget springer da stærkere
							frem.George Sand, hvis første Romaner er Udtryk for den samme Bevægelse i
							Frankrig, som Lucinde indleder i Tyskland, siger
							i Jacques og Lucretia
								Floriani gennem Hovedpersonerne som gennem en Maske følgende:«Paul og Virginie kunde stadigt og uforstyrret elske hinanden. Thi de var
							to Børn, som var opdragne af samme Moder. Vi kommer fra altfor
							forskellige Egne ... For at to Væsener altid skulde forstaa hinanden og
							forblive forenede ved en uforanderlig Kærlighed, maatte en ensartet
							Opdragelse have dannet dem som Børn, og de samme Troslærdomme, de samme
							sjælelige Vaner, ja det samme ydre Væsen findes hos dem begge. Men vi
							forpinte Affødninger af et stormfuldt og fordærvet Samfund, der staar
							som en Stedmoder overfor sine splittede Børn og til sine Vildhedstider
							er mere grusomt end de virkeligt Vilde, med hvilken Ret undrer vi os
							efter saa store offenlige Spaltninger over Hjerternes uafbrudte
							Skilsmisse og Umuligheden af inderlig Samdrægtighed?»George Sand er tydeligt nok langt mindre sikker end Schleiermacher paa
							Sandsynligheden eller Muligheden af, at den Enkelte træffer den
							saakaldte «Rette», til hvem Kærligheden fuldkommengør. Jacques siger:
							«Ægteskabet er nu og for alle Tider efter min Mening en af de
							afskyeligste Indretninger. Jeg tvivler ikke paa, at det vil blive
							afskaffet, hvis Menneskeslægten gør noget Fremskridt henimod
							Retfærdighed og Fornuft; et mere menneskeligt og ikke mindre helligt
							Baand vil da erstatte dette og vil forniaa at sikre Børnenes Vel uden
							for bestandig at lænkebinde Forældrenes Frihed. Men Mændene er altfor
							raa og Kvinderne altfor fejge til at forlange en mere ædel Lov end den
							Jernlov, som behersker dem. For Væsener uden Samvittighed og uden
							Sjælsstyrke passer tunge Lænker. De Forbedringer, som nogle ædle Aander
							drømmer om, er det umuligt at virkeliggøre i dette Aarhundrede; disse
							Aander glemmer, at de er hundrede Aar forud for deres Samtidige, og at
							førend man forandrer Loven, maa man forandre Mennesket.» - Paa
							Bryllupsdagen siger Jacques til sin Brud: «Samfundet vil nu diktere Dig
							en Edsformular. Du maa sværge at være mig tro og at være mig lydig, det
							vil sige aldrig at ville elske nogen Anden end mig, og at ville lyde  mig i Alt. Den første af disse Eder er
							en Taabelighed, den anden er en Lavhed.»George Sands Tankegang i alle disse Bøger er den, at det, efterat
							Kærligheden er ophørt, vedblivende at opretholde dens ydre Skin gennem
							Kærtegn o. s. v. er den egenlige Usædelighed i Elskov. Jacques siger:
							«Jeg har aldrig bearbejdet min Indbildningskraft for paany at tænde
							eller genoplive en Følelse i min Sjæl, som ikke mere fandtes der; jeg
							har aldrig paalagt mig selv Elskov som en Pligt, Bestandighed som en
							Rolle. Naar jeg har følt Elskoven slukkes i min Sjæl, har jeg sagt det
							uden at skamme mig derover og uden Samvittighedsnag.» Og endnu mere
							indtrængende udbryder Lucretia Floriani: «Af alle disse Forelskelser,
							som jeg barnligt og blindt havde givet efter for, syntes ingen og ingen
							Forbindelse mig saa dadelværdig som den, jeg tiltrods for mig selv
							forsøgte at lade vare udover dens Tid.»Den franske Forfatterinde ser saaledes den stadige Kærlighed til En og
							Samme som en kun paa visse Betingelser eksisterende Mulighed, og hendes
							Opfattelse af Elskoven er ikke som Schleiermachers den, at den er den
							højeste Dannelsesmagt, men den, at den som uimodstaaelig Naturmagt, som
							hele Sjælen fyldende Lidenskab er skøn, ja det Skønneste i Menneskelivet
							Institutionerne bør rette sig efter dens Natur, da den ikke kan forandre
							sin Natur efter Institutionerne. Som Discipel af Rousseau taler hun
							Naturens Sag.Kaster vi endelig et Blik i et Skrift af en samtidig engelsk Forfatter af
							samme Aandsretning: Shelley's Queen Mab, og
							agter paa de Anmærkninger, hvormed han har forsynet Digtet, saa møder vi
							en tredje Afskygning af Modstanden mod den herskende Tankegang. Shelley
							siger: «Den Samfundstilstand, i hvilken vi befinder os, er en Blanding
							af middelalderlig Vildhed og ufuldstændig Kultur. Kristendommens snevre
							og uoplyste Moral har forværret disse Onder. Først nylig har
							Menneskeheden indrømmet, at Lyksalighed er Etikens eneste Maal, som alle
							andre Videnskabers, og forkastet den fanatiske Ide at ville korsfæste
							Kødet af Kærlighed til Gud.» Man ser, han gaar som ægte Englænder ud fra
							Nytte- eller Lykke-Principet som det højeste. «Kærlighed, siger han, er
							en uundgaaelig Følge af Iagttagelse af Elskværdighed. Kærlighed visner
							under Tvang; dens ejendommelige Væsen er Frihed; den kan hverken trives
							sammen med Lydighed eller med Skinsyge eller med Frygt; den er renest,
								 fuldkomnest og grænseløsest, hvor
							dens Dyrkere lever i Tillid, Lighed og aabenhjertig Hengivelse ... Mand
							og Kvinde burde saalænge vedblive at være forenede, som de elsker
							hinanden; enhver Lov, der forpligtede dem til Samliv endog blot et
							Øjeblik efter, at deres Tilbøjelighed var udslukt, burde anses for el;
							utaaleligt og højst uværdigt Tyranni. I hvilken Grad vilde man ikke se
							et afskyeligt Formynderskab over den Enkeltes Frihed i en Lov, der
							gjorde Venskabets Baand uopløselige trods den menneskelige Aands Luner,
							Ubestandighed, Evne til at fejle og Evne til at blive fuldkomnere. Og
							hvor meget tungere og utaaleligere er da ikke Lænker paa Elskoven end
							paa Venskabet, da Elskov er heftigere og lunefuldere, mere afhængig af
							Indbildningskraftens fineste Særegenheder og mindre i Stand til at
							tilfredsstilles ved sin Genstands øjensynlige Fortrin.... Elskoven er
							fri. At afgive det Løfte evigt at ville elske den samme Kvinde er ikke
							mindre taabeligt end at love evigt at ville hænge ved den samme Tro ...
							Det nuværende Tvangssystem har i de fleste Tilfælde kun den Virkning at
							skabe Hyklere eller aabenlyse Fjender. Mennesker med Finfølelse og
							Hjertensgodhed, der ulykkeligvis er forbundne med En, som de umuligt kan
							elske, tilbringer deres Livs skønneste Tid med ufrugtbare Bestræbelser
							efter at synes anderledes end de er, enten for at skaane den anden Parts
							Følelser eller af Omhu for deres Afkoms Vel. Den Overbevisning, at
							Ægteskabet er uopløseligt, fører de Slette i den stærkeste Fristelse; de
							overlader sig hensynsløst til Bitterhed og alle det huslige Livs smaa
							Tyrannier, da de véd, at deres Offer ikke kan appellere til Nogen ...
							Prostitutionen er den nødvendige Affødning af Ægteskabet og de
							Vildfarelser, der følger deraf. Kvinder udelukkes med Raseri fra
							Samfundets Velvilje og Fordele uden anden Grund end den, at de har lydt
							en naturlig Tilbøjeligheds Bud. Deres Forseelse anses for mindre
							tilgivelig end Mord ... Har en Kvinde adlydt en Drift, der følger af den
							aldrig fejlende Natur (sic!), erklærer Samfundet hende Krig, evig og
							skaanselløs Krig; hun maa være den føjelige Slavinde, hun tør ikke gribe
							til Gengæld. Samfundet har Retten til Forfølgelse, hun den Pligt at
							taale den. Hun lever et Skammens Liv; den høje og bitre Haanlatter
							spærrer hende enhver Tilbagevenden. Hun dør som af en langvarig Sygdom;
							men hun har fejlet, hun
							er Forbrydersken - og Samfundet er den rene og dydige
							Matrone, der slynger hende som et Misfoster bort fra sin Barm. Den  fanatiske Kyskhedsidé, der udelukker
							unge Mænd fra Samkvem med fine Kvinder for at kaste dem i lastefulde
							Fruentimmers Arme ... er en munkeagtig og evangelisk Overtro, ja en
							større Fjende af det naturlige Maadehold end selv den aandløse
							Sanselighed. Den nager ved Roden af al Lykke og fordømmer mere end
							Halvdelen af Menneskeslægten til Elendighed, for at nogle Faa kan glæde
							sig ved en lovlig Eneret. Man havde ikke kunnet udtænke et System, der
							optraadte med mere raffineret Fjendskhed imod den menneskelige Lykke end
							Ægteskabet, om man var gaaet ud derpaa. Jeg tror, at af Ægteskabets
							Afskaffelse vil det rigtige og naturlige Forhold mellem Kønnene fremgaa.
							Jeg siger ingenlunde, at dette Forhold vilde blive et hyppigt vekslende;
							det synes mig tvertimod at fremgaa af Forholdet mellem Forældre og Børn,
							at en saadan Forbindelse i Regelen vilde være af lang Varighed og
							udmærke sig fremfor alle andre ved Højmod og Hengivenhed ... I
							Virkeligheden danner Religion og Moral, som de nuomstunder er beskafne,
							en praktisk Elendighedens og Trældommens Lovbog; den menneskelige Lykkes
							Genius maa rive ethvert Blad ud af den forrykte Gudsbog, før Mennesket
							kan læse Skriften i sit Hjerte. Hvor vilde den i Snørliv og Flitter
							oppudsede Moral skrækkes for sit eget modbydelige Billede, naar den saa
							ind i Naturens Spejl!»Atter her altsaa Paaberaabelse af Naturen, men Synspunktet er dog ganske
							forskelligt. Shelley ser som begejstret og lidenskabelig Ateist
							Samfundets Grundulykke i den overleverede Religion; den «aldrig fejlende
							«Natur er den Guddom, han sætter i Bibelgudens Sted. Han betragter Krav
							paa Lykke som Menneskets Ret, og som Englænder hævder han uden megen
							Sjælegranskning den Enkeltes Frihed overfor ydre Loves Tvang.
							Schleiermacher advarer mod det Ufornuftige,
							fordi det binder, naar det er begaaet; men han, den protestantiske
							Præst, hidser kun ad Omveje til Modstand imod det. George Sand oprøres
							over det Uværdige; i hendes, den franske
							Digterindes, Moral, spiller Æren den samme Rolle som Fornuften i
							Schleiermachers, og det er hendes Ideal af mandig Æresfølelse, Jacques,
							hvem hun lægger en Indsigelse i den menneskelige Æres Navn i Munden.
							Shelley endelig rejser sig som den personlige Friheds Talsmand og
							Ridder. Han vil have Trældommen bort. Den snart
							landflygtige engelske Frihedsforkynder gaar uden Tøven løs paa
							Samfundsindretningerne. George Sand har aldrig ligefrem angrebet
							Ægteskabet.  I Fortalen til Mauprat siger hun endog: «Det er mod
							Ægtemændene, jeg har udtalt mig, og spørger man mig, hvad jeg da vil
							sætte i Stedet for dem, svarer jeg simpelthen: Ægteskabet.» Shelley
							derimod, der straks opfatter enhver Ulykke politisk og socialt, vil
							forbedre Menneskene ad den ydre Lovgivnings Vej, i Kraft af
							Overbevisningen om, at Staten i saa udstrakt Omfang som muligt bør sikre
							den Enkelte fuld Udøvelse af hans Frihed som Borger.Det er indlysende, at af disse tre Repræsentanter for en og samme Sag er
							Schleiermacher den dybest tænkende og mest tilbageholdne. For ham er
							Sindelaget og dets Inderlighed det Højeste, som Hjertet er det for
							George Sand og Lyksaligheden er det for Shelley. Hver af de tre store
							Skribenter er Talsmand for sit Folk, og man forstaar ved Sammenligningen
							bedre denne hele Bevægelse, som i Aarhundredets Begyndelse tog sine
							første Tilløb, men som hverken kan vinde Ro eller Form eller hidføre
							gode og beroligende Resultater, førend Kvindens Frigørelse i aandelig og
							social Henseende er naaet saa vidt, at hun staar selvstændig overfor
							Samfundsfordommene, kender sit eget Tarv og er i Stand til at varetage
							det.IXDen fine og redelige Schleiermacher anvendte al sin Skarpsindighed paa at
							faa noget Helt og Fornuftigt ud af Lucinde i
							sine Breve om Bogen. Han læste sin personlige Anskuelse ud af den. Men
							hans egen Stilling var falsk. Han vilde indtage et Forhold til
							Virkeligheden under Omtalen af en uvirkelig Bog; han vilde bygge en fri
							og højere Moral paa et Skrift, der istedenfor, som det udgav sig for, at
							godtgøre Muligheden af Livets Omformning til Poesi, i Virkeligheden kun
							gav nogle aandrige Personers Fantasterier og Overvejelser over det
							Poetiske i en forviltret Virkelighed.Malmen i Lucinde var hul, og Hulheden af denne
							tomme Idealisme er et for de forskelligste Forgreninger af Romantiken
							fælles Præg. Goethes Prometheus tilraaber Zeus: «Tror Du, jeg vil fly ud
							i en Ørken, forlade Livet, fordi ikke alle Blomsterdrømme modnedes?»
							Saaledes taler en Prometheus, saaledes en Goethe. Men begribeligt nok
							dannede der sig i denne  følelsesfulde
							Ungdom uden Handlekraft en Gruppe, som netop «fordi ikke alle
							Blomsterdrømme modnedes» af fortvivlet Misfornøjelse med det Virkelige
							greb ud i den tomme Luft, jog efter Skyggebilleder og med egensindig
							Trods vilde legemliggøre dem, en Ungdom, der prædikede, at Kunst og
							Poesi og disse Magters Organ, Fantasien, var det eneste Væsenlige og
							Levende, men alt Øvrigt, Liv og Virkelighed, som plat Prosa var uden
							Betydning for Geniet og overhovedet af det Onde?*)Og dog var det saare langt fra, at den nye Læres Præster begyndte
							udæskende eller vildt. Tvertimod, det første Aasyn, der her møder os, er
							blidt og uskyldigt, et af de reneste og mildeste, der overhovedet
							forekommer i moderne Literatur. Det er Wackenroder's ædle og blege
							Ansigt.Sit første Udtryk fik den romantiske Kunstbegejstring i et fint lille
							Skrift, forfattet af en sværmerisk Yndling. Med sin brændende Kærlighed
							til et Liv for Kunsten gik han til Grunde under Trykket af en udvortes
							Tvang, der med Fadermyndighedens Magt bøjede ham ind under praktiske
							Interessers Aag. Han døde med udtømte Kræfter i sit 25de Aar. Hans Liv
							var som det milde, lune Vindpust, der en Foraarsdag opvarmer Luften og
							lokker de første Blomster frem. Tieck og han var fortrolige Venner. Hans
							Breve til Tieck, hvem han i højeste Grad beundrer, vidner om en næsten
							pigeagtig Kærlighed til den mere fremtrædende Ven.Paa ethvert større Bibliotek finder man en lille, fint trykt, elegant
							udstyret Bog fra 1797 uden Forfatternavn, men med Titlen Hjerteudgydelser af en kunstelskende
							Klosterbroder; den har et sværmerisk Hoved af Raffael til Vignet,
							en Tegning, paa hvilken han med sine store Øjne, sine yppige Læber og
							sin slanke Hals ser ud som en aandfuld og kristeligt henrykt
							Venusdyrker, der vil dø af Brystsyge. Under Billedet staar ikke Raffael
							simpelthen, men Den guddommelige Raffael; det er
							Romantikens Raffael. Denne lille, pyntelige Bog, den er ligesom
							Romantikens og det romantiske Vævs allerførste Celle. Omkring den lejrer
							sig de senere Frembringelser. Dens Spire-Evne har vist sig
							beundringsværdig stærk, saa lidet den end selv er Foster af en kraftig
							Opfindsomhed. Det er en Bog, som indeholder lutter vedbendagtigt sig
							rankende Stemninger, lutter udenfra modtagne Indtryk, *) Hettner:
									Die romantische Schule, 48. men afbildede i saa klart og rent et
							Voks, at Præget blev tydeligt og bestemt. Det er, som Titlen siger,
							Hjerteudgydelser, en Strøm af inderlig og religiøs Begejstring for
							Kunsten, og Alt er skrevet i en jævn Stil med faa, simple Tanker, uden
							Kunstlære. Bogen er da ikke nogen Frembringelse af en stor eller
							betydelig Aand, men den har én Dyd: den er selvstændig. For
							Klosterbroderen er det eneste sande Forhold til Kunsten Andagt og de
							store Kunstnere udkaarne og benaadede Helgene. Hans Beundring overfor
							dem er et tilbedende Barns.Flere Gange har i dette Skrift Tieck og Wackenroder samarbejdet. Men fra
							Wackenroders egen Haand skriver sig i Klosterbroderens Hjerteudgydelser
							den simple Selvbiografi, som tænkes forfattet af en ung Musiker, Joseph
							Berglinger, en Skikkelse, der i sin Finhed og Blødhed har nogen Lighed
							med den Joseph Delorme, under hvis Træk Sainte-Beuve som ung, begyndende
							Romantiker skildrede sig selv. Berglinger er Wackenroder. Som hin kæmper
							han for at blive Kunstner imod en Faders Vilje, og samtidigt bestaar han
							en endnu haardere Kamp mod sig selv om sit Forhold til Kunsten. Hvad der
							piner ham, hvad der mærkværdigt nok her paa Tærskelen møder den
							begyndende Romantik som Skyggen af dens Skæbne, det er Frygten for ved
							altfor udelukkende Opgaaen i Kunsten at blive udygtig til Livet. Det er
							det, som Rückert saa mesterligt har udtrykt i disse Ord:Børnene, kære Søn, af dem, der sluger Sableri Madras, øver sig ej paa Konfekt i Stabler.Af Bambus lærer de den skarpe Spids at slugefor voksende i Kunst tilsidst et Sværd at bruge.Vil du som Mand formaa at taale Videnskaber,du over Kunstkonfekt som ung forgæves gaber.Og det er hvad Joseph udtrykker saaledes: Kunsten er en forførerisk,
							forbuden Frugt; den, der engang har smagt dens inderste, søde Saft, er
							uigenkaldelig tabt for den virksomme, levende Verden. Overfor
							Virkeligheden staar den blødagtiggjorte Kunstnersjæl som raadvild. Ud af
							disse pinlige Sindstilstande rives Joseph kun, hvergang en herlig Musik
							hæver ham højt over Jordelivets Plager; men han kastes frem og tilbage i
							Stemninger, og han sammenligner selv ganske træffende sin Sjæl med «den
							svævende Æolsharpe, i hvis Strenge der aander et fremmed, ubekendt Pust,
							og hvori vekslende Luftninger tumler 
							sig, som de lyster.» Wackenroder forstod og elskede Musiken mere end de
							andre Kunster. I sine efterladte Fantasier over Kunst
							priser han den derfor over alle andre.Wackenroder var af samme Legemsbeskaffenhed som Novalis, men udrustet med
							endnu mindre Modstandskraft overfor Livets Storme. Han var godmodig og
							lettroende til det Yderste, og med sin ægte romantiske Lettroenhed fandt
							han Mysterier og Vidundere overalt. Denne Tilbøjelighed til det
							Dybsindige og til det Hemmelighedsfulde gik hos ham saa vidt, at den
							ofte var Genstand for hans dog ligeledes mere eller mindre
							mirakeltroende og for Synsvildelser udsatte Kammeraters Spot og Spøg.
							Der er herom opbevaret en Anekdote af den Art, som kun forekommer i
							Romantikernes Levnedsløb; thi man forstaar ikke disse Folks Lærdomme,
							naar man ikke har set dem i deres Dagligstue og ved deres Skrivebord.
							Wackenroder var en meget ivrig Kollegiegænger og forsømte aldrig uden
							Nødvendighed nogen Forelæsning. Hans mindre samvittighedsfulde Venner
							benyttede en Dag en Time, da han var paa Universitetet, til at sætte en
							Hund, der tilhørte dem, op i hans Værelse. De bandt den i en
							opretsiddende Stilling paa Stolen foran hans Arbejdsbord. Begge
							Forpoterne lagde de paa en vældig Foliant, som de havde opslaaet foran
							Hunden. Det kloge Dyr, der var vant til saadanne Kunststykker, gjorde en
							ganske overraskende Figur der paa Stolen, De to kaade Venner skjulte sig
							derpaa i et tilstødende Kammer for at oppebie Følgerne af deres List.
							Tidligere end sædvanlig vendte Wackenroder tilbage for at hente et
							Hefte, han havde glemt. Slagen af Overraskelse blev han staaende; hans
							Blik var faldet paa Hunden og dens dybsindige Stilling. Han kastede
							endnu et sky Blik paa Dyret og stak saa lydløst de glemte Blade til sig.
							Frygten for at forsømme sin Pligt og Bekymring for ved et længere Ophold
							muligt at forstyrre det underfulde Syn drev ham bort. Hurtigt og sagte
							forlod han Værelset.Om Aftenen, da ingen Samtale ret vilde komme istand, brød han Tavsheden,
							og med en meget sigende Mine udbrød han: Venner, jeg maa meddele Jer en
							hemmelighedsfuld Begivenhed. Vor Stallmeister (det var Hundens Navn) kan
							læse. (Köpke: Tiecks Leben I. 177.)Er det ikke, som oplevede man en Scene af Tiecks Den
								bestøvlede Kat eller af Hoffmanns Fortælling om Hunden
							Berganza,  er det ikke, som om disse
							Bøger, der synes saa sært uvirkelige, kun oversatte Romantikernes
							Privatliv? Saaledes siger jo f. Eks. Katten i Kater
								Murr: «Intet tiltrak mig i min Mesters Værelse mere end
							Skrivebordet, der var bedækket med Bøger, Skrifter og alle Slags
							selsomme Instrumenter. Jeg kan sige, at dette Bord var den Tryllekres,
							ind i hvilken jeg følte mig manet, og dog fornam jeg en vis hellig Sky,
							der forhindrede mig i ganske at hengive mig til min Drift. Endelig en
							Dag, da min Mester var fraværende, overvandt jeg min Frygt og sprang op
							paa Bordet. Hvilken Vellyst, da jeg nu sad midt i Papirerne og Bøgerne
							og rodede i dem!» - Behændigt opslaar Katten med Poten en
							temmelig tyk Bog og forsøger at forstaa Skrifttegnene; tilsidst synes
							den, at en ganske særegen Aand kommer over den. I det Samme overraskes
							den af sin Mester, der med Udraabet: «Det forbandede Dyr!» løber hen til
							den med løftet Ris, men farer tilbage med det Udraab: «Kat, Kat, du
							læser! ja det kan, det vil jeg ikke forbyde dig. Hvilken Dannelsesdrift
							der dog er dig medfødt!»Synes dette vel forunderligt i en Æventyrroman, naar man har set, hvad
							der kunde hænde i Virkeligheden? Det er, som saa man for sine Øjne,
							hvorledes Fantasteriets Regnbue udspænder sig over hele den romantiske
							Gruppe lige fra dens første mildt alvorlige Forudforkynder indtil dens
							sidste uhyggelige Manierist, fra Wackenroder til Føreren for dens
							Bagtrop Hoffmann. Og finder man nu, at Tiecks Levned
							vrimler af lignende Fejltagelser og Sansebedrag, saa aner man, at
							intet nok saa Fantastisk lader sig finde i Romantikernes Skrifter, som
							deres Febersyner ikke foregøglede dem i det virkelige Liv.Meget interessant er det nu at se ikke blot den Indflydelse, som de
							Wackenroderske Stemninger og Følelser udøver paa Tieck, men ogsaa den
							Del, som denne selv, paavirket af den jævnaldrende Ven, tager i
							Wackenroders Arbejde. Det første Punkt, der her slaar En, er det, at
							Tieck, der tilforn kun i Frembringelsens befriede Øjeblikke frit legende
							med sit skønne Talent havde kunnet hæve sig ud af den mørke Rugen i
							William Lovellske Stemninger, af Wackenroder lærte at tro paa Fantasi og
							Kunst som Livsmagter og saaledes opnaaede den eneste faste Støtte for en
							Verdensanskuelse, som han nogensinde fik. Det andet Hovedpunkt er, at
							han, som den forholdsvis afhængige, der følger i den andens Spor,
							stiller alle Wackenroders Bestræbelser 
							paa Spidsen og driver dem ud i højtspændte, men naturlige
							Følgeslutninger.Det er i de Partier af Hjerteudgydelserne, hvor Tieck har medarbejdet, at
							den katolske Retning træder utilhyllet frem. Det er en Tilføjelse af
							Tieck, naar Maleren Antonio her ikke blot tilbeder Kunsten, men ogsaa
							«Gudsmoder og de ophøjede Apostle», og naar det hedder, at den sande
							Kærlighed til Kunsten maa være «en religiøs Kærlighed eller en elsket
							Religion». Men allermærkværdigst som Aktstykke er dog det Sted i Bogen,
							der trods Tiecks senere Benægtelse antages at skrive sig fra hans Haand,
							det hvori en ung Mand, der som Discipel af Durer er kommen til Rom for
							at studere Kunsten, skildrer sin Omvendelse til Katolicismen. Den sker i
							Peterskirken: «Den fulde latinske Sang, der stigende og synkende
							gennemtrængte Musikens svulmende Toner ligesom Skibe, der sejler gennem
							Havets Bølger, løftede mit Sind stedse højere. Og da Musiken paa denne
							Maade havde gennemtrængt mit hele Væsen og gennem rislede alle mine
							Aarer, hævede jeg mit indadvendte Blik og saa mig om - og
							dette hele Tempel blev levende for mine Øjne, saa drukken havde Musiken
							gjort mig. I dette Øjeblik ophørte den, en Pater traadte frem foran
							Højalteret, hævede med en begejstret Haandbevægelse Hostien og viste den
							til hele Folket - og alt Folket sank i Knæ, og Basunerne og
							jeg véd ikke hvad for almægtige Toner skingrede og drønede, til en
							ophøjet Andagt gik En til Marv og Ben - da var det mig, som om
							alle de Knælende bønfaldt om min Sjæls Frelse alene, og jeg blandede min
							Bøn med deres.»Der ligger en ganske særegen Vægt paa dette Sted, fordi det indeholder et
							afgørende Bevis, som den ellers næsten aldrig fejlende Hettner har
							overset, for, at Hanget til Katolicisme var dybt rodfæstet i den
							romantiske Skoles Princip. Hettner ligesom Julian Schmidt tillægger det
							en altfor stor Betydning, naar A. W. Schlegel som gammel i det bekendte
							Brev til en fransk Dame udleder den katolske Tendens af en simpel prédilection d'artiste. Thi Sagen er, at denne
							Kunstnerforkærlighed havde sin dybere Grund i Begyndelsesretningen bort
							fra det Forstandige.Bevægelsen over mod Katolicismen er imidlertid ikke den eneste Retning
							hos Wackenroder, som øjeblikkeligt gribes og føres videre af Tieck og
							Skolen. I Fantasierne over Kunst priser 
							Wackenroder Musiken som Kunsternes Kunst, som den, der fremfor alle
							forstaar at fortætte og opbevare Menneskehjertets Følelser, og som den,
							der lærer os «at føle selve Følelsen». Hvad følte den romantiske Skole
							Andet! Dette optager Tieck. Naar Wacken roder fremhæver Musikens
							Overlegenhed over Poesien og Musikens Sprog som det rigeste af de to, i
							hvem maatte dette da vel slaa ned som i Tieck, hvis Digte snarere var
							Udtryk for de Stemninger, i hvilke man skriver Poesi, end virkelig
							Digtning, snarere Kunststemninger end Kunstværker!Tieck gaar videre end Wackenroder. Af Musiken udskiller han igen
							Instrumentalmusiken, thi kun i denne er Kunsten virkelig fri, befriet
							fra alle Yderverdenens Skranker. Derfor betegner ogsaa senere den
							gennemmusikalske Hoffmann Instrumentalmusiken som den mest romantiske af
							alle Kunster. Og som et mærkeligt Bevis paa den Sammenhæng, der altid er
							mellem en Tidsalders store aandelige Foreteelser, som et Vidnesbyrd om,
							hvorledes Romantikerne med al deres formentlige Vilkaarlighed og
							virkelige Ubundethed, ubevidst lød en dem beherskende historisk
							Nødvendighed og fulgte dens Strøm, kan det fremhæves, at det netop er
							paa denne Tid, Beethoven frigør Instrumentalmusiken og hæver den til
							dens største Højde.Idet nu Begejstringen for den musikalske Stemningsinderlighed overføres
							paa Digtekunsten, bliver for Tieck den i Stemninger og Klingklang
							opgaaende Poesi den sande, «den rene Poesi». Hans Den
								skønne Magelones Kærlighedshistorie er et godt Eksempel. Selv i
							Prosa-Afsnittene af denne Fortælling klinger og toner Alt, Heltens
							Stemningsliv og de Landskaber, der udgør Baggrunden for det. Greven
							hører ingen Lyd omkring sig; thi «en indre Musik overdøvede Træernes
							Hvislen og Vandspringenes rislende Piasken». Dog virkelig, sød Musik
							overdøver atter den indvortes. «Musiken flød som en mumlende Bæk, og han
							saa Fyrstindens Ynde komme svømmende paa disse Sølvvande, og saa
							hvorledes Musikens Bølger kyssede hendes Klædebons Søm ... Musiken var
							nu den eneste Bevægelse, det eneste Liv i Naturen». Endelig udaander
							Musikens Klang». «Som en blaa Lysstrøm» synker Tonerne i Dybet, og nu
							begynder Ridderen selv at synge.Saaledes synger i den «Poesiens Have», der forekommer i Zerbino, Roserne og Tulipanerne, Fuglene og
							Himmelblaaet, Kilderne og Stormen, Strømmen og Aandcrne. Saaledes hedder
							det  ogsaa i Rolf
								Blaaskæg: «Blomster og Toner kysser hinanden». Alt har i denne
							Poesi sin Musik: Maaneskin, Vellyst, Malerier, og omvendt tales om
							Musikens Straaler, Duft og Skikkelser: «De sang med søde Struber og
							holdt bestandig Takt med Maaneskinnets Musik.» Man havde jo vendt den
							stoflige Virkelighed Ryggen. Legemlig, fast Form, endog blot tydelig
							Formning af Sjælstilstande er da Romantikerne umulig. De eftertragtede
							den ikke engang. Det legemligt Formede er dem grovt og plat. Enhver
							Trækkenes Bestemthed opløser sig for dem i Taagebilleder. De frygter for
							at tabe i Uendelighed og Dybde, hvad de muligt kunde vinde i Begrænsning
							og Form.Paa dette Punkt mødes alle Skolens Mestre. Først og fremmest træffer vi
							her Novalis. Hans Hymner til Natten og hele hans Lyrik overhovedet er
							Nattens og Dæmringens Poesi, hvis Halvlys ingen faste Omrids taaler.
							Hans Menneskeforskning gik, som han sagde, ud paa at udgrunde Sjælens
							navnløse, ubevidste Kræfter. Derfor hævder hans Æstetik, at vort Sprog
							atter skal blive musikalsk, atter Sang, og derfor lærer han, at i
							egenlige Digte gives der ingen anden Enhed end Sindets, altsaa ikke
							Ideens eller Handlingens. «Man kunde,» siger han, «tænke sig
							Fortællinger uden Sammenhæng, dog med Forestillingsforbindelser som
							Drømme; Digte, der blot var velklingende og fulde af skønne Ord, men
							uden Mening og Sammenhæng, hvori højest enkelte Strofer var forstaaelige
							som Brudstykker af de mest uensartede Ting. Denne sande Poesi kan da kun
							have en allegorisk Betydning i det Store, og en indirekte Mening som
							Musik.»Og hvor stemmer ikke dette med Fr. Schlegels Lærdomme! Han, hvis Væsen
							var Brudstykker, hvis Liv gik hen i Luner, hvis Vilje aldrig formaaede
							at fastholde nogen Plan, og hvis Levnedsløb ligner en Arabesk, der
							begynder med en Thyrsusstav og ender med et Kors, som bestaar af en
							Gaffel og en Kniv, han siger: «Arabesken, denne Linjens uskyldigt
							musikalske Vuggen sig i sig selv, er den menneskelige Fantasis ældste og
							oprindeligste Form. Dens Omrids er ikke mere bestemte end Aftenhimlens
							Skyer.»Ordet er slaaende, ifald det kun ikke forstaas om Fantasien overhovedet,
							men om Romantikernes Fantasier. Tiecks Lyrik ligner Goethes som Skyer i
							Horisonten ligner Snebjerge. Overfor den romantiske Lyrik staar
							Betragteren som Polonius  overfor Skyen
							i Hamlet: «Den ser næsten ud som en Kamel.
							- Ja paa Ære, den ligner en Kamel. - Jeg synes, den
							ligner en Væsel. - Bagtil ser den ud som en Væsel. -
							Eller som en Hval? - Nøjagtigt som en Hval.» Hos Novalis er
							Kunstformen endnu i Digtene meget solid og bestemt, hos Tieck udviskes
							og svømmer Alt i Formernes Taage og Damp, der skal svare til det
							Anelsesfulde og hemmelighedsfuldt Inderlige som Indhold. Kunstværket
							fastholdes i sin første Fostertilstand som Taagekugle. Fantasien, der
							frembringer sligt, betegnes som Urpoesi. For at den bestemt begrænsede
							Digtekunst kan føres tilbage til Urpoesien, maa den faste Kunstform
							opløses og sammenæltes. Ligesom Tieck hos de store Digtere foretrak,
							hvad de havde skrevet paa en Tid, da deres Form endnu ikke var udviklet
							eller hvad de ikke selv havde bragt i afsluttende Form - han
							tilstaar selv, at intet Shakespearesk Stykke har gjort det Indtryk paa
							ham som det endda kun delvis af Shakespeare digtede Perikles - saaledes frembragte han selv i Perikles's Spor Værker som Genoveva og Octavian, i hvilke den
							episke, den lyriske og den dramatiske Kunstform er sammenhakkede til et
							Miskmask.Hos os optages denne brogede Blanding af alle Former. Den passer meget
							godt til Æmnet i Oehlenschlägers St. Hans-Aften Spil
							og tildels i Aladdin, undertiden fører den
							ogsaa til et meget ugunstigt Resultat som i Hauchs Hamadryaden.End ikke til den rene Stemningslyrik er der hos Tieck Form nok tilbage. I
							den Grad mangler i hans romantiske Tidsrum hans Talent Sammentrængthed.
							Hvor meget han end taler om Musiken og om Sprogets Musik, er hans
							rytmiske Begavelse i høj Grad ufuldkommen. Hans Øre synes ikke at have
							været skarpt. I dette Punkt overgaas han uendeligt af A. W. Schlegel. Se
							f. Eks. dennes beundringsværdige Oversættelser af de indlagte Sange i
							Shakespeares Hvad I vil. Men om Tieck som om
							Romantikerne overhovedet gælder det, at de i Reglen med al deres Pukken
							paa melodisk Form kun har opnaaet melodisk Virkning, naar de genoptog de
							sydlandske Versformer, til hvis bestemte Skema de kunde klamre sig. De
							udfyldte Sonet- og Canzone-Rammerne, som Damer udfylder Grundridset paa
							et Stykke aabent Tøj med Broderi. De ophobede i den Grad Rimene, strøede
							dem saa tæt, at Meningen gik tabt i denne Rim-Overflod. Tieck skriver i
								Magelone: Errungen,BezwungenVon Lieb ist das Glück,VerschwundenDie Stunden,Sie fliehen zurück;Und seelige LustSie stillet,ErfüilletDie trunkene, wonneklopfende Brust.Baggesen giver i sin Faust følgende noget
							vrøvlevorne Parodi paa dette romantiske Klingklang:Mit Ahnsinn Wahnsinn, lächelndweinend,Einend -Mit Schiefe Tiefe, dunkelmeinend,Scheinend -Der Enge Lang' entflammt in weiten Breiten,Muss licht der Dichter durch die Zeiten gleiten.Og ikke blot Verselag tager Romantikerne fra Spanien og Italien, ogsåa
							alle mulige tekniske Smaafif. Med stor Barnagtighed indlader de sig paa
							at give et Stemningsmaleri ved Hjælp af Halvrim og tragisk-klingende
							Vokaler. Afvekslende tager de alle Alfabetets Selvlyde og Medlyde i
							deres Tjeneste; 40 fuldtklingende A-Lyde efter hinanden anvendes til at
							sætte Læseren i godt Humør, nogle Snese af mørke, sørgmodige U-Lyde
							indjager ham en gavnlig Skræk. Saaledes f. Eks. i Tiecks melankolske
							U-Romance om den gamle Ridder Wulf, hvem Fanden tager. For den tragiske
							Virknings Skyld bliver her endog «begann» til «begunnte». Naar Læseren
							saa har faaet sit Nervesystem en halv Times Tid fuldstændig bedøvet af
							disse Udgange: «Unke - Sturme - hinunter- begunnte - verdunkeln - verschlungen
							- Wulfen - Münze gulden - grossen Kluften
							- rucke Drucke - thuen, Zunften- lugen - bedunken - erschluge -
							anhube - mit tiefen Brunsten - vielen Unken, die
							heulen und wunken - zu dem Requiem des todten Wulfen, den der
							dunkle Satan mit vielen Wunden - erchluge, naar han ikke mere
							har Andet i Ørene end u-tu-tu, da er han paa Højdepunktet, Sproget er
							bleven Musik, og han flyder hen i Stemning. Allermest komisk bliver
							denne Vokalmusik i Dramaet. I Friedrich Schegels Alarcos, dette Tøjhus af Klangligheder og Bogstavrim, ender
							Helten undertiden to, tre Sider itræk ethvert Trimeter med samme Vokal.Ihr Männer all, Pilaster dieser alten Burg,Genossen, Tapfre! die umkränzt mein Ritterthum,Dess Glorie wir oft neu gefärbt mit hoher LustIn linsers kühnen Herzens eignem heissem Blut -Die alte Ehr' in tiefer Brust, der lichte Ruhm,Dem festen Aug in Nacht der einzig helle Punkt,So folgten Einem Stern wir all vereint im Bund;Der Bund ist nun zerschlagen durch den herben Fluch,Der mich im Strudel fortreisst fremd' und eigner Schuld. -Mich zwingt, von hier zu eilen, ein geheimer Ruf,Nach fernen Orten muss ich in drei Tagen, mussEin gross Geschäft vollenden, und die Frist ist kurz.o. s. v. Burg, Lugt, Muth, Schutz, Kund, Brust, Furcht, und, Ruhms, thun,
							Bund, uns. - Man har ligesaa megen Fornøjelse deraf, naar man
							faar Halvrimene alene, som naar man faar hele Resten med. Da Alarcos blev opført i Weimar, og man brød ud i
							en stormende Latter, rejste Goethe sig op fra sin Plads i Parkettet og
							raadte med tordnende Stemme: «Man lache nicht!», og samtidig gav han
							Politiet et Vink om, at Enhver der lo, skulde smides ud. Vi Andre, som
							læser Alarcos, er glade, at der Ingen er, som
							kan kaste os ud.Aarsagen, hvorfor Romantikerne nu underkaster sig al denne metriske
							Tvang, er let at finde. De mange kolde, tvungne Verseformer ligger
							selvfølgelig bekvemt for den, der med ydre metrisk Virtuositet forener
							fuldstændig Mangel paa metrisk Opfinder-Evne. Men Sonetterne, Terzinerne
							og Ottaverimene skjuler kun daarligt Indholdets Formløshed. Naar Taagen
							er saa tyk, at man kan skære i den med en Kniv, saa skærer Romantikeren
							den i 14 Stykker og kalder den en Sonet.I de frie Versformer naaer Formløsheden og Prosaen et Højdepunkt. Hvad
							skal man f. Eks. sige til disse Vers af Tiecks Romerrejse:Langt bag os ligger Rom.Ogsaa min Ven er alvorlig,der vender hjem til Tyskland med mig,og af alle Livsens Kræfterhar fordybet sig i ny og gammel Kunst,den ædle Rumohr,hvis Venskab jeg i mangen ufrisk Stundskylder Trøst og Opmuntring.Hertil har Romantikernes bekendte radikale Kritiker, Arnold Ruge, i sin
							Tid føjet følgende Tillæg:Højtærede Hr. Hofraad!Denne umiddelbare Lyrik,tilgiv det godhedsfuldt, véd jegmed den bedste Viljeikke at stille Noget ved Sidenuden maaske dettesvage Forsøg paa en Efterdigtning.Dog sin sidste Følgeslutning naaer denne Retning mod at ophæve Sproget
							til Bedste for Musiken egenlig først, hvor Tieck gaar saa vidt som til
							at give selve Musiken eller de musikalske Instrumenter Ord. Undertiden
							bliver dette komisk. Saaledes f. Eks. hvor i Sternbald (første Udgave) Instrumenterne taler, og Fløjten
							siger:Himmelblaalig er vor Aand,fører fjernt dig i det Blaa,blide Lyde lokke dig,blandet Klang af mange Toner.Naar de andre muntert synger,lifligt da vi taler med,svagt antyder Bjerge blaaeller Himlen med dens Skyersom den sidste lette Baggrundbagved grønne friske Træer.Sit klassiske Udtryk fik denne Tankegang i det Digt, der afslutter Phantasus, og hvis Tema efter Calderonsk Mønster
							varieres i det Uendelige:Elskov tænker sødt i Toner.Den er Tanker altfor fjerne.Kun i Tonerne den gernealt forskønner og forsoner.Derfor evigt bli'r os nær -naar Musik den gaar tilhaande,tolkende dens Fryd og Vaande -allevegne Elskov kær.Ubevæget Elskov er,hvis Musik ej skænker Livets Aande.Denne overjordiske Elskov, der i Modsætning til den jordiske slet ikke
							kan bruge Sproget som Organ, finder i Tonerne sit fuldstændigt
							overensstemmende Udtryksmiddel, og Sproget bruges  kun til at fordømme sig selv og til at erklære,
							at det viger for Musiken. I den Grad forfines efterhaanden den
							romantiske Stemning i et Kraftuddrag.Det næste Skridt er det, som Tieck gør i sit Lystspil Die verkehrte Welt (Den bagvendte Verden), nemlig at bruge
							Sproget udelukkende efter dets musikalske Beskaffenhed. Foran
							Lystspillet findes her en Symfoni som Ouverture, og i sin fuldkomment
							musikalske Ubestemthed naaer Fremstillingen her en virkelig
							mønstergyldig Ejendommelighed. Til en saadan Omskriven af Musik ved Ord
							havde man før den Tid ikke kendt Mage, og Forsøget staar derfor endnu
							den Dag idag som ubetinget typisk. Thi den, der har Mod til at vove sin
							Galskab helt ud, han opnaaer netop derved, at denne Galskab, i hvilken
							der er Metode, faar et kraftigt og levende Præg.Symfoni.Andante i D-dur.Vil man more sig, ligger der ikke saamegen Vægt paa hvordan det sker, som
							paa, at man i Virkeligheden morer sig. Alvoren søger tilsidst Spøgen, og
							atter trætter Spøgen og søger Alvoren; dog hvis man iagttager sig selv
							for nøje og lægger for megen Hensigt ind deri, saa er det let ude med
							den sande Alvor som med den sande Lystighed.Piano.Men hører saadanne Betragtninger hjemme i en Symfoni? Hvorfor skal man
							begynde saa sat? o nej, alvorlig talt nej! jeg vil hellere straks lade
							alle Instrumenterne klinge imellem hverandre.Crescendo.Jeg behøver jo kun at ville det, dog ganske vist med Forstand; thi ikke
							straks eller pludseligt rejser Stormen sig, den melder sig, den vokser,
							saa vækker den Deltagelse, Angst, Frygt og Lyst, medens den ellers kun
							vilde afstedkomme tom Forbavselse og Skræk. Er det svært at spille fra
							Bladet, saa er det dog sværere straks at høre fra Bladet. Men nu er vi
							allerede dybt inde i Tummelen. Slaar, I Pauker! klinger, I Trompeter!Fortissimo.Ha, hvilken Tummel, hvilke Stormløb, hvilken Kampvrimmel af Toner?
							Hvorhen løber I? hvorfra kommer I? De styrter sig som Sejerherrer gennem
							den tykkeste Trængsel, hine falder, dør hen; de dér kommer saarede,
							matte tilbage og søger Trøst og Venskab. Der traver det frem som,
							snøftende Heste, der orgler det dybt som Torden mellem Bjerge, der
							bruser det, larmer det som et Vandfald, der fortvivlende, søgende sin
								 Tilintetgørelse styrter sig over de
							nøgne Klipper og raser dybere, stedse dybere ned og ikke finder nogen
							Stilstand, ikke nogen Ro.Violino primo solo.Hvorledes? Det skulde ikke være tilladeligt og muligt at tænke i Toner?
							og at musicere i Ord og Tanker? o hvor slet stod det da til med os arme
							Kunstnere! hvilket fattigt Sprog! hvilken endnu fattigere Musik! Tænker
							I ikke mange Tanker saa fint og aandigt, at disse i Fortvivlelse redder
							sig over i Musiken for endelig at finde Ro? Hvor ofte efterlader en
							hengrublet Dag ikke andet end en Summen og Brummen, der først senere
							bliver ophøjet til Melodi?Forte.Alt er færdigt, Dekorationen opstillet, Suffløren tilstede; der kommer
							heller ikke flere Tilhørere. Forventningen er vakt, Nysgerrigheden
							spændt; kun faa tænker nu paa Stykkets Ende og paa, at de da vil sige:
							Hvad var saa det Hele! Pas paa! thi det maa I, for ikke at stille Alt
							paa Hovedet, men passer heller ikke altfor meget paa, for ikke at se og
							høre mere, end man har villet vise Jer. - Pas paa! men pas paa
							den rette Maade paa, hør efter og giv Agt! giv Agt og hør! hør! hør!!
							hør!!!*)Man ser, at Kierkegaard med sin bekendte Afhandling om Don Juan, i hvis Slutningskor man tror at kunne genkende
							Kommandantens Trin - «Hør, hør, hør Mozarts Don Juan!» - kun videre forfølger den af
							Tieck anlagte Retning, og det er indlysende, i hvor nær en Sammenhæng
							alle Hoffmanns Omskrivninger af Musik til Stemningsudbrud og Aandesyn i
								Kreisleriana staar med den første Opfattelse
							af det romantiske Ideal hos Tieck.For Hoffmann, der medbragte en saa dyb og ejendommelig musikalsk
							Begavelse, at han næsten ikke kan opfattes som Digter alene, men maa
							tages som Digter-Musiker, var det imidlertid ganske anderledes Alvor med
							denne Musiceren i Ord end for Tieck.Han levede og aandede i Musik; han var ikke mindre frugtbar som Komponist
							end som Forfatter, og en meget stor Del af hans Forfatterskab har
							desuden en fantasifuld Opfattelse af Musiken og de største Komponister
							til Genstand. I sygelig Tilstand, i Feberfantasier plejede han at
							forveksle sine Sygevogtere *) Tieck V,
								285. med Instrumenter. «Idag er jeg ogsaa
							bleven slemt plaget af Fløjten,» sagde han om En, der talte meget sagte
							og desuden havde noget Smægtende i sit Tonefald. Om en Anden, der havde
							en grov Basstemme, brugte han Udtrykket: «Den hele Eftermiddag har den
							ulidelige Fagot pint mig.»Hvor han i sine Fantasistykker indfører Gluck,
							lader han ham tale om Toneforholdene som om Personer:«Det blev atter Nat. Da traadte to Kolosser i glimrende Kyradser frem
							imod mig, det var Grundtonen og Kvinten. De rev mig i Vejret, men deres
							Øjne smilte: jeg véd, hvad der fylder dit Bryst med Længsel; den blide
							og bløde Yngling Terts vil snart træde ind imellem Kolosserne.* Et andet
							Sted taler Kreisler om «at give sig Dolkestødet med en umaadelig Kvint»,
							Hvad der hos de øvrige Romantikere kun er følsomt-fantastisk, bliver hos
							ham oversat paa det Gyseligt-Burleske's Sprog.I Afhandlingen Kreislers musikalsk-poetiske Klub
							betegner han nogle Toners Særpræg med Navne paa Farver, og
							frembringer saaledes et Maleri af en sammenhængende Række
							Sindstilstande. Han havde enkelte fine og stærkt nervøse Naturers
							særegent skarpe Sans for det virkeligt og utvivlsomt eksisterende
							Slægtskab mellem Toner og Farver.Som en Potensering af alle hine Tieck'ske Forsøg paa at laane den rene
							Musik Ord, maa et Sted hos ham fremhæves, hvor der, efter at Kreisler
							har spillet, i Klaveret høres en Brusen af overvættes herlige
							Tonestrømme og Akkorder. Det hedder ægte romantisk med Sammenblanding af
							alle Sanse-Indtryk om denne Musik: «Dens Duft glimrede i flammende,
							hemmelighedsfuldt sammenslyngede Krese.» Og nu følger en vel aldrig
							tilforn forsøgt Særskildring af de forskellige Tonarter ved Hjælp af
							stemningsfulde Ord.A-Mol Akkord (mezzo forte).Ak! de bærer mig ned i den evige Længsels Land, men idet de griber mig,
							vaagner Smerten og skaffer sig Udvej, sprængende mit Bryst.E-Dur Sekst Akkord (ancora piu forte).Hold dig standhaftigt, mit Hjerte! - brist ikke, berørt af den
							sviende Straale, der trængte ind i Brystet, - Friskt Mod, min
							Sjæl! - løft dig op i det Element, som fødte dig og som er dit
							Hjem!E-Dur Terts Akkord (forte).De har rakt mig en herlig Krone, men hvad der saaledes lyser og gnistrer
							i Diamanterne, det er de tusind Taarer, som jeg har fældet, og i Guldet
							straaler de Flammer, der fortærede mig. - Mod og Magt, Tillid
							og Kraft tilkommer den, der er kaldet til Hersker i Aandernes Rige.A-Mol (harpeggiando dolce).Hvorfor flyer du, hulde Pige? Kan du det, da usynlige Baand dog holder
							dig fast? Du formaar ikke at sige, ikke at fremklage, hvad det er, der
							saaledes har taget Bo i dit Sind som en nagende Pine, som dog bringer
							dig til at skælve i sød Lyst. Men alt skal du faa at vide, naar jeg
							taler med dig, kæler for dig i det Aandesprog, som jeg er i Stand til at
							bruge og som du saa godt forstaar!Es Dur (forte).Følg efter ham! - følg efter ham! - Grøn er hans
							Dragt som den mørkegrønne Skov - sød Skovhornsklang er der i
							hans længselsfulde Ord! - Hører du det rasle bag Buskene
							- hører du det klinge? - Skovhornstoner, fulde af
							Vellyst og Vemod - Ham er det - hurtigt! lad os
							drage ham imøde!Tilsidst udebliver da Parodien ikke, idet Hoffmann i Kater Murr endog sætter Katteklagerne og Kattemusiken i Vers
							og glosserer Temaet.Det er i denne ubetinget musikalske Type af Poesien, at det
							Wackenroderske Kunstideal naaer sin højeste og sandeste Udformning. Den
							kraftige Naturforgudelse, der hos Goethe er plastisk, og som hos ham
							ytrer sig i Formningen af «den efesiske Diana», er her bleven musikalsk.
							Som en stærk samlet Strøm bruser igennem Tiecks Ungdomsskrifter under
							Fromheden, under Sanseligheden, under Mindelserne fra Wackenroder og
							Goethe i brede Bølger den romantiske Naturforgudelse. Det hedder f. Eks.
							i Sternbald: «Ofte lytter og sporer vi begærligt
							efter vor Fremtid, efter alle de Fremtoninger, der i brogede
							Trylledragter skal fare os forbi. Da er det, som vilde Skovstrømmen
							tydeligere udtale sin Melodi, som blev Blomsternes Tunge løst, for at
							deres Hvisken kunde rinde forbi som forstaaelig Sang. Saa begynder
							Elskoven at skride frem paa fjerne Fløjtetoner, det bankende Hjerte vil
							flyve den imøde, det Nærværende er som ved et mægtigt Ord manet fast, og
							de glimrende Minuter vover ikke at fly. En Kres af Vellyd holder os
							indesluttet med magiske Kræfter, og en ny forklaret Tilværelse kaster
							som gaadefuldt Maanelys sit Skær ind  i
							vort virkelige Liv.» Og et andet Sted: «O afmægtige Kunst! Hvor lallende
							og barnagtige er ikke dine Toner mod den fulde, harmoniske Orgelsang,
							der vælder op fra de inderste Dybder, fra Bjerg og Dal og Skov og
							Strømglans i bølgende, stigende Akkorder! Jeg hører, jeg fornemmer,
							hvorledes den evige Verdensaand med mestrende Fingre griber i den
							frygtelige Harpe med alle dens Lyd, hvorledes de mangfoldigste Former
							avles ved hans Spil og udbreder sig over den hele Natur paa aandige
							Vinger. Mit lille Menneskehjertes Begejstring vil da ogsaa gribe ind og
							kæmper sig træt og mat i Kampen med den Høje ... Den udødelige Melodi
							hvirvler sig ivejret, jubler og stormer bort over mig.»Livet og Poesien gaar her op i Musik.Det har til alle Tider i enhver Kunstart været en stor Fristelse for
							Kunstneren at vise sit Herredømme over Stoffet derved, at han trodsede
							sit Stof paa samme Tid som han brugte det. Der kom et Punkt i
							Billedhuggerkunstens Historie, hvor man harmedes over, at Stenen var saa
							tung, og vilde tvinge den til at udtrykke det Svævende og Lette, eller
							man efterstræbte det Maleriske som Roccocotidens Manierister. Saaledes
							stræber Romantikerne her at drive Sproget over til den Side, hvorfra det
							er beslægtet med Musiken, at bruge Ordene mere af Hensyn til, hvordan de
							lyder, end med Hensyn til deres Betydning. Ligesom Prosa-Forfatterne i
							vore Dage med mere eller mindre Held bestræber sig for at male ved Hjælp
							af Ordet, saaledes vilde Romantikerne musicere. At de netop faldt paa
							denne Ensidighed er let at forklare. Af deres Fejden mod Hensigten,
							deres Forguden af Ironien fulgte Ønsket om ikke at staa ved det udtalte
							Ord eller være bundne af det. De bruger det ironisk saaledes, at de kan
							tage det i sig igen. De vil ikke have det staaende legemligt udenfor
							sig, pegende mod en Hensigt og et Maal. Ligesom de ved at opfatte
							Friheden abstrakt som Vilkaarlighed opnaaede at komme tilbage til et
							Punkt, hvor de kunde gøre saaledes og anderledes efter Behag, saaledes
							opnaaede de ved at opfatte Sproget blot som Lyd, at gøre det til det
							pure Stemningsudtryk uden Tendens, *dolgoeO* uden Retning mod Liv og mod
							Handling. De undgik ikke derved at have en Retning, det undgaar Ingen,
							men da de ikke havde Retningen Opad og Fremad, sank de ind under
							Tyngderetningen Nedad og Tilbage. Og idet de nu den ene Gang efter den
							anden kun lod Ordet optræde  for at
							takke af og erklære sig udygtigt i Sammenligning med Musiken, forstaas
							det let, at Komponisterne paa deres Side under Indflydelse af den
							herskende Tidsaand stræbte at udtrykke det romantiske Kunstideal i deres
							Kunst ved selve de Midler, hvortil Digterne bestandig under deres egen
							Afmagt havde henvist.Tiecks dramatiserede Æventyr, som Blaubart,
							lignede i Virkeligheden Operatekster. Operaen kan jo ogsaa netop bruge
							det Fantastiske og Sagnagtige saaledes som Romantikerne frembragte det.
							Som Digter af Operatekster havde Tieck kunnet have en Fremtid. Han har
							imidlertid kun skrevet en eneste Tekst, og den blev ikke komponeret.
							Ikkedestomindre kom det romantiske Ideal til sin Ret i Musiken. E. T. A.
							Hoffmann udgør Overgangen fra den romantiske Digtning til den romantiske
							Komposition. Han fortolker som Operakomponist musikalsk ikke blot den af
							Romantikerne forherligede Fortidsdigter Calderon, men staar desuden
							broderligt forenet med de samtidige Romantikere. Han komponerer
							Brentano's De lystige Musikanter, Zacharias
							Werners Korset ved Østersøen, og behandler med
							stort Held Fouqués Undine som Opera i tre Akter.Han er som Operakomponist dog mindre en egenlig Tonedigter end en genial
							Oversætter af det poetiske Indhold paa Musikens Sprog. Kun hvad der
							svarede til hans digteriske Ejendommelighed, til Rædselens og
							Aandefrygtens Omraade, lykkedes ham efter de bedste Kenderes Vidnesbyrd
							fortræffeligt. Saaledes i Korset ved Østersøen
							de raa, umenneskelige Oldprøjseres Sange med deres Udtryk for
							utæmmelige Lidenskaber; saaledes i Undine alle
							Aandescenerne, det spøgelseagtige Æventyrliv, der fremkalder en sød
							Gysen.Ingen ringere end Carl Maria von Weber har prist denne sidste Opera af
							Hoffmann i varme Ord, og blandt de Komponister, hvem det lykkedes at
							give det romantiske Kunstideal Form i Musiken, er Weber uden
							Sammenligning den Betydeligste. Han følger Romantikerne lige i Hælene
							med Hensyn til Valget af sine Æmner. I Preciosa
							forherliges det ubundne Vandre- og Flakkeliv, ligesom i Tiecks Frants Sternbald og i Eichendorffs Leben eines Taugenichts. I Oberon føres vi ind i den hele Alfeverden, der stammer fra
							Shakespeares Skærsommernatsdrøm, det Stykke, der
							som bekendt afgav Udgangspunktet for alle Tiecks fantastiske Lystspil. I
								Friskytten endelig griber Weber ligesom
							Romantikerne i deres senere Perioder til det Folkelige som  Kunstmiddel, benytter Folkemelodier, ligesom
							Romantikerne i Tyskland og Danmark Folkeviser, optager som Romantikerne
							Folkesagn og Folkeovertro. Den, der overværer en Forestilling af Friskytten paa et tysk Teater, vil, selv om han
							er døv, intet Øjeblik kunne tvivle paa, at han har en romantisk Opera
							for sig. Han ser den mørke Kløft mellem Fjeldene, hvor Naturaanderne
							bor, Spøgelsernes Dans i Maaneskinnet, en Dekoration og et Personale,
							der minder om den hellige Antonius's Fristelser paa nederlandske
							Malerier, endelig den vilde Jagt, hvis Skygger ved Hjælp af en Art
							Laterna magica med en mærkværdig skuffende Effekt farer igennem Luften.
							Dog, det Interessante fremkommer rigtignok først for den Musikalske, der
							iagttager, hvorledes Komponisten stiller sig til alle disse
							Udvortesheder. Thi han vil føle, at Weber med større Genialitet end
							Romantikerne behandler sit Materiale overensstemmende med den Maade,
							hvorpaa de behandler deres. Ogsaa Weber driver sin Kunst ud i en af dens
							Yderligheder. Ligesom Romantikerne er tilbøjelige til at tage Sproget
							abstrakt som Lyd og Rytme, saaledes er han tilbøjelig til at behandle
							Musiken abstrakt, det vil sige ligeledes som Rytme. Saadan er f. Eks.
								Samiels Motiv mere rytmisk end melodisk, og
							gør derved en grovere, mere udvortes, men mere malende Virkning. Som
							Romantikerne musicerer i Poesien, saaledes maler da han i Musiken.
							Medens Beethoven giver et rent Sjælemaleri, intet Ydre fremstiller, kun
							sin egen Sjæl, giver Weber Karakteristiker. Han støtter sig bestandig
							overfor sine Æmner til udprægede ydre Fysiognomier, til Noget, man
							allerede paa Forhaand danner sig en Forestilling om, som f. Eks.
							Alferne. Naar man undtager Pastoralsymfonien, maler Beethoven kun
							Indtrykket. Weber maler Tingen selv. Han efterligner Naturlydene. Han
							lader Violinerne suse for at skildre en Susen i Træerne. Idet Maanen
							begynder at skinne, betegnes og males dette i en Akkord. Naar han da
							rytmisk giver dumpe Slag istedenfor Strømme af Toner, altsaa benytter
							sin Kunsts Midler abstrakt, naar han barnligt eller folkeligt holder sig
							til Viseformen og den simpleste Harmonisation, altsaa bruger sin Kunsts
							Midler naivt, naar han for at opnaa en vildt fantastisk eller uhyggelig
							eller spøgelseagtig Virkning lægger Instrumentet udenfor dets naturlige
							Leje eller naturlige Omfang (ved f. Eks. at give Klarinetterne dybe
							Toner) og altsaa bruger sine Midler saa selsomt og sært, som det ikke
							før var forekommet i Musiken, da er han i Et og Alt  en Romantiker, der med sin større Genialitet og
							sine til Formaalet langt bedre passende Virkemidler udfylder det Savn,
							som nødvendigt efterlodes af de romantiske Digteres Poesier.*)XWackenroders Bog, der danner Udgangspunktet for Romantikens Forhold til
							det Musikalske og Musiken, danner paa samme Tid Udgangspunktet for dens
							Forhold til Kunsten. Som Winckelmanns første kunstbegejstrede Skrifter
							vakte Lysten til Studiet af den antike Kunstverden, saaledes fremkaldte
							Wackenroder paa sin Side Kærligheden til den tysk-middelalderlige Kunst
							og dens Tidsalder.Med naivt Sværmeri begynder han med at omskrive og oversætte saadanne
							Brudstykker af Vasaris gamle Kunstnerbiografier, som gaar ud paa at
							skildre de berømte italienske Mesteres Storhed og sjælelige Højhed. Han
							forherliger f. Eks. Leonardo, dog ikke saa han træffer hans
							Ejendommelighed, ikke som denne bestemte Personlighed eller gennem
							kunstforstandig Kritik, men under Titlen: «Mønsteret paa en kunstrig og
							tilmed højlærd Maler, fremstillet i Leonardo da Vincis Liv», og
							Afhandlingen indledes med disse sværmeriske Ord: «Den Tidsalder, da
							Malerkunsten genopstod i Italien, har bragt Mænd til Verden, til hvem
							vor Tid med Rette burde se op som til Helgene i Glorien.» Hvor
							overordenlig lidet helgenagtigt Italiens store Kunstnere under
							Renæssancen netop efter Vasaris Skildring af deres Levnedsløb i Reglen
							levede, det overses helt. Lige i sin allerførste Spire er den romantiske
							Kunstanskuelse forgiftet af Følelsesreaktionen, og idet Kritikeren
							folder sine Hænder for at tilbede, glemmer han at aabne sine Øjne for at
							se.Mellem disse Stykker indfletter Wackenroder nogle Linjer, der bærer
							Overskriften: Længsel efter Italien, hvori den
							Opfattelse af Italien første Gang kommer frem, som senere bliver den
							gennemgaaende, næsten nødtvungne. Det at længes efter Italien og at
							elske Italien var i Tyskland ikke noget nyt; allerede Goethes Fader, der
							ikke var nogen Sværmer, havde kendt denne Følelse men nu blev
							Forgudelsen af et Italien, der ikke lignede det *) Smlgn. George
								Sand: Mouny Robin, Indledningen. virkelige, en aldeles bestemt Paragraf
							i enhver ægte Romantikers Katekismus. I Poesien gav denne Længsel efter
							Italien sig Luft i Masser af lyriske Digte, som opspædede og udtværede
							Mignon's guddommelige og ligesaa malende som poetiske Sang (Mignon nøjes
							med at sige: «Die Myrthe still und hoch der Lorbeer steht», disse Digte udtaler sig
							i Superlativer) og i Literaturen i det Hele opkom det Italien, som man
							bedst og kortest kunde kalde Leopold Robert's Italien, - skønt
							dette Udtryk endnu er for bestemt - et Land, som aldrig har
							eksisteret paa andet Landkort end det romantiske. Det virkelige Italien
							med dets kraftige Farver og levende Bevægelse findes ikke her. Farven er
							erstattet ved idealistiske Former, Bevægelsen forstenet for ikke at
							bryde et Sammenspil af skønne og bølgende Linjer. Italien blev for
							Romantiken det Samme som Dulcinea for Don Quijote, Idealet, om hvilket
							man paa et Par flove, almindelige Betegnelser nær saa at sige ikke
							vidste Noget. Naar et bestemt, virkeligt Land skal være Længslernes Maal
							og Skønhedens Hjemstavn, saa taber det ved denne Forfremmelse
							efterhaanden i Skildringen al sin virkelige og levende Skønhed. Dog, det
							er jo heller ikke den virkelige levende Skønhed, som den senere
							Romantiker elsker i Italien, det er Italien som Ruin, det er
							Katolicismen som Mumie, det er den forkrøblede Folkeaand, der hermetisk
							indesluttet af en dels uvidende, dels farlig og herskesyg Gejstlighed
							har holdt sig uoplyst og naiv, det er her som overalt det Forbigangnes
							matte og ulevedygtige Poesi.Imidlertid, Forherligelsen af Italien og af de fromme eller for fromme
							ansete italienske Malere er kun den Stige, ad hvilken Klosterbroderen
							stiger op til Lovprisningen af sin egenlige Afgud, Albrecht Dürer.
							Sværmeriet for denne Tysklands Kunstapostel knytter sig til
							Begejstringen for det gamle Nürnberg. Da Tieck og Wackenroder i
							Fællesskab i Aaret 1793 havde begivet sig paa Rejse igennem Tyskland,
							havde Nurnberg været deres Hovedvalfartssted. Jo oftere de saa Byen, med
							des større Deltagelse, ja Andagt, vendte de tilbage til den. «I sin hele
							Fylde traadte her det tyske Kunstliv dem imøde. Hvad de hidtil dunkelt
							havde anet, var her for længe siden blevet til levende Virkelighed. Hvor
							rig paa Mindesmærker af alle Kunstarter var ikke denne By med St.
							Sebaldus- og St. Lorents-Kirkerne, med sine Værker af Albrecht Dürer,
							Visener og Krafft. Her var Haandværket ved Kunstsans og ivrig Flid
							blevet adlet til Kunst. Her var hvert 
							Hus et Mindesmærke om Fortiden, hver Brønd, hver Bænk et Vidnesbyrd om
							Fædrenes stille, simple og tankerige Liv. Endnu havde ingen bleg
							Overkalkning gjort Husene ens. De prangede stateligt med brogede
							Billeder, der var laante fra Digtninge og Sagn. Ottnit og Siegenot,
							Dietrich og andre gammeltyske Helte stod udskaarne som Beskyttere og
							Vogtere over Dørene. Der hvilede over den gamle, ærværdige Rigsstad med
							dens Vidundere og Underligheder en Duft af Poesi, som Politikens og
							Oplysningens Trækvind paa andre Steder forlængst havde bortblæst.»*)Nürnberg er jo i og for sig en herlig By. Men det forstaar sig, at
							Middelalder, gamle Huse, gamle katolske Kirker, gamle Niebelungenhelte
							over Dørene, det var Noget for to unge, begyndende Romantikere. Deres
							Sværmeri for det skønne Nürnbergs Skatte er i og for sig langt
							naturligere end det attende Aarhundredes lange Blindhed for dem. Som
							Ordet «gotisk» endnu for Lessing kun havde betydet «barbarisk», saaledes
							havde den tyske Renæssance været Winckelmann en lukket Bog. Nu blev
							Nurnbergs Herligheder betragtede med friske Øjne. I en Slags Kunstrus
							gennemgik Vennerne Kirkerne og Kirkegaardene, de stod ved Albrecht
							Dürer's og Hans Sachs's Grave, og idet en svunden Verden nu steg op for
							deres Blik, blev det gamle Nurnbergs Liv af sig selv til en Kunstroman
							for dem. Det Afsnit i Hjerteudgydelserne, som fører Titlen: Albrecht Dürer's Æresminde, bliver det første
							Foster af disse Stemninger og samtidigt et Udtryk for den unge
							Forfatters varme Nationalfølelse. «Da Albrecht førte Penslen, da var
							Tyskeren endnu en ejendommelig og udpræget Karakter paa
							Verdensskuepladsen, og hans Billeder gengiver, ikke blot udvortes, men
							ogsaa inderligt, denne tyske Karakters alvorlige, ligefremme og kraftige
							Væsen trofast og tydeligt. I vore Dage er dette Præg gaaet tabt i
							Kunsten som i Livet. Den tyske Kunst, der indenfor Nurnbergs Ringmure
							var en from, husligt opdraget Yngling, er nu blevet til en Verdensmand,
							der med det Smaastadsagtige ogsaa har mistet sin Ejendommelighed.»Og dog er denne Nationalfølelse i Kunsten ikke Grundfølelsen hos
							Wackenroder; den hviler i en mere omfattende. Først og sidst prækes i
							den lille Bog imod al Utaalsomhed i Kunst. Udløsningen fra al
							Regeltvang, begrundet paa den dybe og ægte *) Köpke: Tiecks Leben I. 159. Skønhedsglæde, forkyndes i et Sprog,
							der viser, hvor mimoseagtigt paavirkelig det nye Kunstevangeliums
							Forkynder var. «Den,» siger han, «hvis fine Nerver overhovedet er
							bevægelige og modtagelige for den hemmelige Tiltrækning, der ligger
							skjult i Kunsten, hans Sjæl vil ofte der, hvor en Anden ligegyldig gaar
							forbi, blive inderlig rørt, han vil blive delagtig i den Lykke: i sit
							Liv at finde hyppigere Anledning end andre Mennesker til vederkvægende
							indre Bevægelser og Stemninger.»Disse indre Bevægelser og Stemninger fremkaldtes, som vi saa, naturligst
							og lettest ved den musikalske Behandling af Poesien og ved Musiken selv,
							langt mindre naturligt ved fast bestemte legemlige Kunstformer.Har vi nu Ret i den Opfattelse, at det er i den helt musikalske Type af
							Poesi, at det Wackenroderske Kunstideal naaer sin sande og højeste
							Udformning, saa begriber man let, hvorledes det maatte gaa, da Tieck
							efter Wackenroders Død med Benyttelse af dennes efterladte Papirer
							besluttede at skrive en Fortælling, i hvilken Klosterbroderens Længsler
							og Lærdomme skulde vinde levende Skikkelse og personlig Form. Den tyske
							Malers Brev fra Rom til Vennen i Nürnberg blev Spiren til den nye
							Kunstner-Roman, der efter sin Helt, en tysk Maler fra Albrecht Dürers
							Tid, fik Titlen: Frants Sternbalds Vandringer, en
								gammel-tysk Fortælling. Karaktertegningen deri er ubestemt og
							svag, Handlingen gaar aldeles op i Samtale, Begivenhederne leger
							- frit og fantastisk som Drømme, der da ogsaa atter og atter
							forekommer - med de matte Konversationsfigurer, der udgør
							Skriftets Helte og Heltinder, og selv disse Begivenheder afbrydes hvert
							Øjeblik af de indlagte, pligtskyldigt-improviserede Sange, der bedst
							betegnes ved den Ytring af Sternbalds Ven Florestan, at man i Ord og
							Vers maatte kunne fortne sig en hel Samtale af lutter Toner. Hvor
							Begivenhedernes Traad bliver allertyndest og Versenes Silke spindes
							allerfinest, udfylder endelig Musiknumre Pauserne. En primitiv Musik,
							Skovhorn eller Skalmei, foredrages, ja saa hyppigt, at Forfatteren
							senere i Zerbino selv gør Løjer med sin Overflod
							paa Skovhornmusik.Det er derfor unægteligt en fin og slaaende Dom af Goethe, som vi gennem
							et af Carolines Breve erfarer: Goethe har sagt, at man egenlig heller
							burde kalde Bogen musikalske Vandringer paa Grund af de mange musikalske
							Fornemmelser og Stemninger; der var alt Muligt i Bogen undtagen en
							Maler. Skulde det være  en
							Kunstnerroman, saa maatte dog overmaade meget Andet end Kunst komme paa
							Tale i Bogen .... Goethe savnede et vægtigt Indhold i den, og det
							Kunstneriske kom til at tage sig ud som en mislykket Bestræbelse ....
							der var imidlertid mange smukke Solnedgange deri.» Endnu langt skarpere
							og niere gennemtrængende er dog Carolines egen Dom. Hun skriver: «Om
							første Del kun saa meget, at jeg bestandig er tvivlraadig, om Tieck ikke
							i Sternbald med Forsæt har villet skildre
							Kærligheden til Kunst som noget ganske Ufrugtbart hos Helten ligesom den
							er det hos Wilhelm Meister, men i saa Fald findes aabenbart en anden
							Mangel - der turde da være for lidet Menneskeligt i Bogen. Den
							anden Del har ikke givet mig noget Lys desangaaende. Der er samme
							Ubestemthed, samme Mangel paa gennemgribende Kraft - man
							haaber bestandig paa noget Afgørende, paa at man et eller andet Sted vil
							se Frants gøre et betydeligt Fremskridt. Gør han det? Her er atter mange
							smukke Solopgange og Foraarsstemninger; Dag og Nat veksler flittigt,
							Sol, Maane og Stjerner stiger op, Fuglene synger; alt dette er meget
							nydeligt, men dog tomt, og hvilken smaalig Vekslen af Stemninger og
							Følelser i Sternbald, smaaligt fremstillet! Af Vers er der næsten altfor
							mange, og de farer saa løst ind og ud af hinanden som de sammenknyttede
							Historier og Begivenheder, i hvilke der tilmed findes mange svage Spor
							af al Slags Efterligning.»Men naar der ikke er nogen Handling i denne Bog, hvad handler den da om?
							Først indeholder den Kunstbetragtning, dernæst Naturbetragtning.Først møder vi uendelige Grublerier og Læresætninger om Kunst og Poesi,
							gennemtrukne med udvandede lyriske Digte, der alle ligner hinanden paa
							et Haar. Et enkelt stort Digt om Arion udmærker sig blandt Bunken og
							betegner Bogens Aand. Alle de tre romantiske Høvdinge A. W. Schlegel,
							Tieck og Novalis har forherliget Arion. P. L. Møller forherligede ham
							senere paa Dansk. Det er forstaaeligt, hvor stærkt Sagnet om Digteren
							som Naturens Herre, begejstrende selv Havuhyrerne, baaren af Delfiner,
							uanfægtelig, uovervindelig og tilsidst udødelig i Mindet, maatte røre
							Romantikernes Hjerter. Arion var jo deres Symbol, deres Helt. Al deres
							Poesi er i visse Maader kun Forsøg paa at udlægge Sagnet om Arion, og
							hvad er efter dem vel alle de Ekko- og Efterklangsbøger andet, der
							forherliger Digtere, Kunstnere, Skuespillere, Trubadurer, heltemodige og
							ulmodstaaelige  Tenorer! Narcissus burde
							være Titelbilledet for alle den Art Bøger.Indholdet her er da i Virkeligheden kun forslidte Gendrivelser af den
							forslidte Indvending mod Kunsten, at den ikke er nyttig; triviel
							Forklaring af, at Kunsten bør være national, «da vi nu engang ikke er
							Italienere, og en Italiener aldrig vil føle tysk», endelig Hymner til
							Albrecht Dürer; det er endog i Beundringen for ham, at de to Elskende
							første Gang mødes, som Werther og Lotte i Begejstringen for Klopstock.
							Det er Stemninger som dem, der hos os kommer til Orde i Sibberns første
								Gabrielis og i Oehlenschlägers Correggio. Visse bestemte Træk af Correggio er endogsaa forud givne her, f. Eks.
							det Motiv, at Kunstneren i Madonnabilledet fremstiller sin egen Hustru
							og endydermere hans Sorg over at skulle skilles ved sin Frembringelse.
							En lang Ordsymfoni til Ære for Strasburger-Dom følges af bitre Sidehug
							til «de umodne raa Stenmasser i Milano og Pisa og den usammenhængende
							Bygning, Domen i Lucca». Her er fremdeles Begejstring for Till Uglspil,
							som i de satiriske Literaturkomedier for Hanst Wurst, fordi disse Herrer
							menes at repræsentere Fantasi og Ironi, og her er Beundring for den
							Dürerske Hjort med Korset mellem Takkerne og for den «sande, fromme og
							rørende» Maade, hvorpaa Ridderen foran den strækker sine Ben. Dette
							Billede er visseligt dejligt og naivt, men latterligt er det at se det
							godtgjort, at af alle de Maader, hvorpaa en Knælendes Ben kan anbringes,
							er denne Maade at strække dem paa dog den aller kristeligste.Atter og atter kommer den Tanke tilbage, at al sand Kunst maa være
							allegorisk, det vil sige marvløs og blodløs. De fleste af Digtene er
							Allegorier, Hoveddigtet er en lang Allegori om Fantasus, uden Gnist af
							Fantasi i elendige Vers:Den lunefulde Fantasus,en underlig Olding,følger stedse sit taabelige Lune.Nu har de bundet ham fastfor at han skal lade sine Narrestreger fare,ikke forstyrre fornuftig Tænkning,ikke lede arme Mennesker vild o. s. v.Vi har Mindelser af denne Spot over de prosaiske Menneskers Udfald imod
							Fantasien rundtomkring i Andersens Æventyr.  Dette Digt foredrages i Maaneskin. Som et
							idealt Æmne for Malerkunsten skildres følgende Billede: En Pilgrim i
							Maaneskin som Allegori paa Menneskeheden: «Er vi maaske Andet end
							vandrende vildfarende Pilgrimme? Kan Noget oplyse vor Vej uden Lyset fra
							oven?» Der findes stærke Spor af denne Aandsretning endnu hos Hauch, i
							den stadige Henpegen paa det Hinsides, i Forkærligheden for Eremit- og
							Pilgrimsfigurerne.Dog paa dette Standpunkt af Romantiken sprudler trods den blodløse
							Spiritualisme endnu en ubehersket Sanselighed i Vejret. Tizian og
							Correggio lovprises af Frants, da han er bleven helt udviklet som Maler,
							langt over andre Kunstnere. Især prises Correggio. Om ham hedder det: «I
							det Mindste skulde efter ham Ingen understaa sig til at fremstille
							Elskov eller Vellyst, thi for ingen anden Aand har det Glorrige i
							Sanseverdenen aabenbaret sig som for ham.»Snart blev dette Standpunkt som bekendt opgivet og ved Konsekvensens Magt
							et andet indtaget. Brødrene Sulpice og Melchior Boisserée fra Köln
							opholdt sig i Paris, da Fr. Schlegel i 1802 studerede der. Schlegel
							holdt Privatforelæsninger for dem, og de gammeltyske Malerier i Louvre
							erindrede dem om nogle gamle Malerier i deres Fødeby, som den herskende
							akademiske Smag havde bragt i Forglemmelse. Napoleons Ranen af Billeder
							allevegnefra havde desuden til Følge, at en Mængde tyske Kunstskatte nu
							var samlede i Paris, saa Studiet af dem var meget lettet.Hvad Tyskerne havde frembragt i Middelalderen lod sig bedst se af de
							Billedhuggerarbejder og Malerier, som efter Ophævelsen af milde
							Stiftelser og Klostre massevis blev kastede ud paa Markedet. De
							kunstneriske Mindesmærker forstodes dengang ikke mere; ligegyldig lod
							man Kirkerne blive forvandlede til Stenbrud og kastede den kosteligste
							Billedkunst ud paa Gaden. Man solgte Mesterværker til hvilkensomhelst
							Pris og nærede endda Medlidenhed med Køberne, til hvem man var blevet
							disse Marskandiservarer kvit. Af Altertavler blev der ofte gjort
							Vindvesskodder, Dueslag, Bordplader eller Skraatag; Opsynsmænd og
							Vægtere i Klosterbygningerne lagde ofte i med saadanne store gamle
							Malerier paa Træ, thi i Reglen var selv de bedste blandt disse Malerier
							næsten ukendelige af Kærterøg, Støv og Smuds.*)*) Sepp: Görres und seine Zeit. S. 89, 90.Efterat Fr. Schlegel i sit Tidsskrift Europa
							først havde gjort opmærksom paa den store Rigdom af gammeltyske
							Malerier, begyndte Brødrene Boisserée at samle det Adsplittede, at rejse
							opad og nedad langs Rhinen og især rundt om i Nederlandene for at
							efterspore de saa længe ringeagtede Værker. Saaledes opstod allerede
							1808 en Samling af nederlandske og tyske Mestere, der fik stor Betydning
							for Kunsthistorien.Den genopvakte Glæde ved den ældste, oprindelige germanske Kunst
							bevirkede, at man ogsaa i den romanske Kunst begyndte at foretrække de
							Primitive. Ære være de Primitive! Med fuldest Ret er de hele Europa over
							holdte i største Ære ligefra Fiesole og Giotto til Masaccio, Botticelli,
							Ghirlandajo, Luca Signorelli, Perugino og Pinturrichio. Men i sin
							Afhandling om Raffael i Europa priser Fr. Schlegel den førraffaeliske Periode paa den
							følgendes Bekostning saaledes: «Fra denne nyere Skole, der betegnes ved
							Navnene Raffael, Tizian, Gorreggio, Giulio Romano og Michelangelo, er
							Kunstens Fordærvelse oprindeligt at udlede.» Dette betragtes som saa
							indlysende, at Schlegel end ikke finder en Begrundelse nødvendig, ja to
							Sider derefter tilstaar han endog, at han slet ikke kender Michelangelo
							af Selvsyn. Man har her den romantiske Frækhed i dens Blomst. Dette
							Uhyre af en Kunstkritiker, der for desbedre at forgude gamle hellige
							Klostermalerier, udleder Kunstens Fordærvelse fra Raffael, Gorreggio,
							Tizian og Michelangelo, tilstaar uden mindste Blu, at han end ikke selv
							har set det aller Ringeste af denne Kunstens største Aand. Han finder
							Dommen over ham i sin sædelige Bevidsthed uden smaalig Erfaring.Dog vi behøver ikke at gaa saavidt frem. Allerede her i Sternbald gaar Klosterbroderfromheden med sin
							hele andægtige Smægten igen i et Heldøreri uden Mage. Det var dette, som
							opirrede Goethe. Det Standpunkt at ville gøre Fromheden til Grundlag for
							den sande Kunstvirksomhed, det Standpunkt, som hele Gruppen af de
							nytyske nazarenske Malere snart gav sig til at indtage, var en uafbrudt
							Genstand for hans Spot. Han brugte bestandig det Udtryk om Nazarenerne,
							at de sternbaldiserede.Direkte mod Romantikerne retter han da paa denne Tid det Skrift, han
							udgav til Minde om Winckelmann. Det hedder her:«Skildringen af det antike Sindelag, der er vendt mod denne Verden og
							dens Goder, fører os umiddelbart til den Betragtning,  at saadanne Fortrin kun er forenelige med et
							hedensk Sind. Hin Tillid til sig selv, hin Virken i det Nærværende, hin
							rene Ærefrygt for Guderne som Stamfædre, Beundringen for dem næsten kun
							som for Kunstværker, Hengivelsen i en overmægtig Skæbne, og den rent
							jordiske Tro paa en Fremtid i Eftermælet, hvilket der derfor tillægges
							høj Betydning, alt dette hører saa nødvendigt sammen, danner et saa
							uadskilleligt Hele, forener sig saaledes til en af selve Naturen
							tilsigtet Mennesketilværelse, at hos Hedningen en uforstyrrelig Sundhed
							raader i Nydelsens højeste Øjeblik som i Opofrelsens eller Undergangens
							smerteligste... Dette hedenske Sindelag lyser frem af alle Winckelmanns
							Handlinger og Skrifter ... Denne hans Fjernen sig fra enhver kristelig
							Tænkemaade, ja hans Uvilje imod den maa man have for Øje, naar man vil
							bedømme hans saakaldte Religionsforandring. Winckelmann følte, at man
							for i Rom at være en Romer, for inderligt at gro sammen med Livet der,
							nødvendigvis maatte tilhøre den katolske Menighed, hengive sig til dens
							Tro, rette sig efter dens Skikke. Hans Beslutning blev lettet ham
							derved, at den protestantiske Daab ikke havde formaaet at indvie ham som
							en ægte født Hedning til Kristen ... Ganske vist sætter der sig en Art
							Plet paa Enhver, der forandrer Religion, fra hvilken det synes umuligt
							at rense ham. Folk skatter den udholdende Vilje over alt Andet og
							saameget des mere, jo mere de selv er delte i Partier og bestandig har
							deres egen Sikkerhed og Ro for Øje. Holde ud skal man der, hvor ikke et
							Valg, men Skæbnen har stillet os ... Var dette nu den ene, meget
							alvorlige Side, saa lader Sagen sig ogsaa se fra en anden, fra hvilken
							man kan tage den lettere og muntrere. Visse Tilstande i Mennesket, visse
							moralske Pletter, som vi ingenlunde billiger, har en særegen
							Tiltrækningskraft for vor Fantasi ... Personer, der ellers maaske kun
							vilde forekomme os mærkværdige eller elskværdige, synes os nu
							forunderlige, og det lader sig ikke nægte, at Religionsforandringen
							mærkeligt har forhøjet det Romantiske i
							Winckelmanns Liv og Væsen for vor Indbildningskraft.»Man begriber, at disse Ord satte Romantikerne, der dengang alle stod paa
							Springet til at gaa over til Katolicismen, i den stærkeste Forbitrelse.
							Fra nu af var det forbi med Goethe-Dyrkelsen, Tieck var i Rom, og det
							Rygte udbredte sig, at han var ifærd med at antage den katolske Tro, som
							hans Kone og Datter i ethvert Tilfælde antog. Fr. Schlegel var da lige
							paa Nippet  til at foretage Skridtet.
							Han opholdt sig i Koln og holdt Forelæsninger, paa samme Tid som han paa
							alle mulige Steder: i Köln, Paris, Würzburg, München o. s. v. ansøgte om
							en fast Ansættelse. «Paa ret klækkelige Vilkaar,» skriver han i Juni
							1804, «var jeg endog gaaet til Moskva eller Dorpat. Dog,» siger han,
							«vilde jeg foretrække Rhinen.» Mon fordi Egnen der var katolsk? Nej.
							«Laksen er her uovertræffelig, ligeledes Krebsen, desuden Vinen.» Da han
							senere afgjort gik over til Katolicismen, var Metternichs pekuniære
							Tilbud den afgørende Bevæggrund. Laks, Krebs og Vin lod han sig da
							bringe til Østerrig. Nu blev han som rasende over Skriftet om
							Winckelmann; han udtalte sig med grænseløs Foragt derom. Men morsomst er
							det dog at se, hvorledes dette lille Arbejde faldt som en Bombe ned
							mellem de rigtige politiske Reaktionære i Wien. Gentz nærmede sig
							allerede da det Standpunkt, hvorpaa han stod, da han 1814 skrev til
							Rahel, at han var bleven «uendelig gammel og uendelig slet», og som han
							karakteriserede saaledes: «Jeg maa skildre Dem den Skikkelse, min
							Verdensforagt og min Egenkærlighed nu har antaget. Jeg sysler, saasnart
							jeg blot kan kaste Pennen, aldrig med Andet end med Indretningen af mine
							Værelser, og studerer uden Afbrydelse paa, hvorledes jeg kan skaffe mig
							bestandig flere Penge til Møbler, Parfymer og enhver Forfinelse i
							saakaldt Luksus. Min Appetit til Maden er desværre borte. I dette Fag
							driver jeg endnu kun Frokosten med nogen Interesse.»Til sin værdige Ven, Adam Müller, skriver Gentz i 1805 som følger:«Hvad der har slaaet mig overordenligt i Deres Brev, det er Deres Dom
							over Goethes to nyeste Produkter. Jeg kender dem begge, men havde ikke
							vovet at udtale mig saaledes om dem. At jeg tænker om dem som De, kun
							endnu mindre gunstigt, vil jeg ikke nægte. Noterne til Rameau er kun flove og platte. Endnu den Dag
							idag at vaase saaledes om Voltaire og d'Alembert, er dog virkelig ikke
							en Goethe tilladt. Afhandlingerne om Winckelmann er ateistiske. Et saa
							bittert, lumsk Had til Kristendommen havde jeg aldrig tiltroet Goethe,
							om jeg end fra denne Side længe ventede mig meget Ondt af ham. Hvilken
							uanstændig, cynisk, faunagtig Glæde synes han ikke at have følt ved den
							Opdagelse, at W. egenlig var «en født Hedning», og af den Grund har
							været saa ligegyldig overfor alle kristelige  Religionspartier. Nej! fra disse to Bøger
							rejser Goethe sig i mit Omdømme ikke saa let igen.»*)Goethes Afhandling naaede altsaa lige til sin Adresse, og Romantikerne
							fornam som et Slag i Ansigtet i det Øjeblik, Goethe stillede sig imod
							deres Kunstbetragtning.Ved den Naturopfattelse, som svarer til denne Betragtning af Kunsten, maa
							vi endnu dvæle. Naturskildringen drager, som baade Goethe og Caroline
							antydede, i Sternbald Interessen bort fra
							Personer og Handling.Det er tidligere meddelt, hvorledes Rousseau genopdagede Naturfølelsen.
							Som Sainte-Beuve etsteds har sagt i Anledning af Roussseaus Par Ord om
							den Svale, der byggede Rede paa hans første Hjem: «Denne Svale var det,
							som i Literaturen spaaede Sommerens Komme.» Denne Naturfølelse gaar, som
							ligeledes paavist, igen i Werther. Den
							Omdannelse, den nu undergik, var den, at Naturbetragtningen, der hos
							Rousseau havde været følsom, hos Romantikerne
							blev fantastisk. Derfor deres Tilbagesøgen til
							Legender og Æventyr, til Folkeovertroen med alle dens Alfer og Kobolder.
							Goethe havde sagt:Naturen har hverken Kærne eller Skal, Ret eller Vrang,Alt er den paa én Gang.Romantikerne vilde kun holde sig til Kærnen, til det hemmelighedsfuldt
							Inderlige, som de søgte at faa frem, efter først at have lagt det ind.
							Det anelsesfulde Sind spejlede sig i Naturen og saa lutter Anelser.
							Tieck dannede som bekendt Ordet Waldeinsamkeit
							(Vennerne paastod, at det maatte hedde Waldeseinsamkeit). Romantiken raabte med skælvende Stemme ind
							i Skovensomheden, og Ekko bragte den lutter skælvende Genklang tilbage.Alexander v. Humboldt har vist, hvorledes Oldtidens Mennesker egenlig kun
							fandt Skønhed i Naturen, forsaavidt den var smilende, venlig og
							Menneskene nyttig. Omvendt Romantikerne: For dem
							er Naturen uskøn, forsaavidt den er nyttig, og de finder den skønnest i
							dens Vildhed, eller naar den indjager uvis Angst Nattens og
							Bjerggrubernes Mørke, den Ensomhed, i hvilken den paniske Skræk berører
							Sindet med sin Gysen, er Romantikeren *) Briefwechsel zwischen
								Gentz und Adam Müller. 48. kær, og den Tieckske Fuldmaane straaler
							saa uforanderlig over Landskabet, som var den en Teatermaane af oljet
							Papir med en Lygte i Ryggen. Jeg siger den Tieckske; thi han er blandt
							alle disse unge Skribenter det uomtvistelige Ophav til det romantiske
							Maaneskinslandskab, i hvilket man maa tænke sig alle Figurerne fra hans
							Skrifter anbragte. Det er heller ikke vanskeligt at forklare, hvorfor
							det netop bliver ham, som opfinder Skovensomheden, den maanebeskinnede
							Tryllenat og Resten. Tieck er født i Berlin, vel omtrent den af alle
							større Byer, hvis Omegn afgiver de færreste skønne Naturindtryk. Aldrig
							ser man et fattigere Landskab end det, der dannes af disse
							brandenburgske Sandstepper, paa hvilke de tynde lange Grantræer staar
							stivt i Geledder som prøjsiske Soldater. Som Rousseau i en paradisisk
							skøn Natur - Egnen omkring Genf og Montblanc - blev
							direkte, umiddelbart, følsomt betaget af Naturen, saaledes fik Tieck i
							en naturløs Egn den sygelige Hovedstadslængsel efter Skov og Bjerg, som
							affødte Fantasteriet overfor Naturen. Det kolde og dagklare Berlin med
							sin moderne nordtyske Forstandsdyrkelse vakte Urskovslængsler og
							Tilbøjeligheder til en Urpoesi.Vil man overbevise sig om Sandheden heraf, da behøver man blot at gaa til
							Tiecks eget Levned. Man læse i hans Biografi Fremstillingen af Opholdet
							i Halle 1792: «Hvor meget anderledes, rigere og venligere traadte ikke
							Naturen ham imøde l den grønne Saaledal end paa de flade Heder om
							Berlin. Med dobbelt Magt greb en Følelse ham af uendelig Længsel, som
							indtil den smerteligste Ophidselse fyldte hans Hjærte, naar han om
							Foraaret strejfede igennem Skoven. Da vendte hin Naturdrukkenskab
							tilbage, en hemmelighedsfuld Magt syntes at drive ham frem. Intetsteds
							dvælede han hellere end paa den saakaldte Höltybænk i Nærheden af
							Giebichenstein. Herfra oversaa han Flod og Dal. Hvor ofte saa han ikke
							Solen synke bag Aftenskyerne, og Maanen i tusinde gyldne Straaler spejle
							sig i de blidt bevægede Bølger og drømmerisk blinke gennem Buske og
							mellem Grene! Her har han hvilet mangen Sommernat og drukket Natur i
							fulde Drag.»Man føler den Udespærredes Naturlængsel i Skildringen, et Syn paa
							Naturen, der til Baggrund har Synet af Brosten.Og med endnu bestemtere Træk er den Tieckske Naturopfattelse knyttet til
							hans personlige Naturindtryk i Beskrivelsen af en Aften, der fulgte paa
							en anstrængende Fodvandring, som  Tieck
							og Wackenroder i Fællesskab foretog i Fichtelgebirge: «Wackenroder, der
							var uvant med saadanne Strabadser, kastede sig straks paa Sengen. Men
							Tieck var for bevæget; han kunde efter Alt, hvad han paa den Dag havde
							oplevet, ikke sove. Naturaanderne vaagnede op. Han aabnede Vinduet. Det
							var den mildeste, herligste Sommernat. Maanelyset flød i fulde Straaler
							ned over ham. Der laa den for ham, den maanebeskinnede Tryllenat,
							Naturen med sine ældgamle og evigt unge Æventyr og Vidundere. Atter
							svulmede hans Hjærte helt. Til hvilket fjernt, ukendt Maal drog det ham
							med uimodstaaelig Kraft? Mildt og beroligende klang et Skovhorns
							svævende Toner igennem Natten. Han følte sig vemodigt bevæget og dog
							uendeligt lykkelig.»*)Man ser: end ikke Skovhornet fattes. Hvad der fattes ham er blot et Maal.
							Saaledes ogsaa i Sternbald, hvor den
							omflakkende, kun af Længsler og anelsesfuld Begejstring ledede Maler
							efter egen Tilstaaelse stedse glemmer sit egenlige Formaal. «Man kan,»
							siger en af Bogens Personer, «ikke glemme sit Maal, fordi det fornuftige
							Mennenneske allerede forud har indrettet sig saaledes, at han intet Maal
							har.» Det er umuligt at overse, hvor stærkt denne bestemte Art af
							Naturfølelse og den Vilkaarlighed, der er det gennemgaaende Træk, staar
							i Sammenhæng, og hvorledes de gensidigt udvikles af hinanden.Lad os da se, hvad det er for Landskaber, Frants Sternbald forstaar og
							maler, og hvorledes det er, han maler og forstaar dem:Et Sted hedder det: «Frants vilde til at tegne Landskabet, men den
							virkelige Natur syntes ham tør mod dens Spejlbillede i Vandet.» Alle
							faste Omrids, alle bestemte Konturer er den tørre Prosa, Spejlbilledet i
							Vandet derimod, der er Billedet i anden Potens, det er romantisk
							Forfinelse, Genskin og Afglans. - Et andet Sted siger Frants:
							«Jeg gad male ensomme, gyselige Egne, møre, itubristede Broer mellem to
							stejle Klipper over en Afgrund, gennem hvilken en Skovstrøm skummende
							brød sig Vej: vildfarende Vandringsmænd, hvis Kapper flagrede i den
							fugtige Vind, frygtelige Røverskikkelser, der sprang frem af Hulvejen,
							anholdte og plyndrede Vogne, Kamp med de Rejsende.». - Pure
							Teaterkulisser, mellem hvilke der opføres Melodrama!*) Köpke I. 139, 163.Og i hvad Aand skal Naturen opfattes? «Undertiden,» siger Frants, kæmper
							min Indbildningskraft og giver sig ikke tilfreds, før den har udtænkt og
							iværksat noget Uhørt. Yderst selsomme Skikkelser vilde jeg da male i en
							forvirret, næsten uforstaaelig Forbindelse, Figurer, der var
							sammensankede af alle Dyrearter og forneden endte i Planter: Insekter og
							Orme, som jeg vilde paatrykke en vidunderlig Lighed med menneskelige
							Karakterer, saa at Sindsstemninger og Lidenskaber ytrede sig
							forunderligt og dog frygteligt.»Hvilket Landskab, hvilket Miskmask af Rariteter! Hører man ikke allerede
							her Hoffmann komme anstigende med sin Hær af ti tusind Grimacer:
							Elefanten staar paa Hovedet paa en Snabel, der ender som en Hornfisk,
							Katten skriver sine Livserindringer, Dørhammeren er tillige en gammel
							Sælgekærling o. s. v. Er det ikke her (som i Friskytten) den hellige Antonius's Fristelser, malte af
							Teniers eller endnu bedre af Höllen-Breughel med den hele Heksesabbat?
							For den ægte Romantiker tager Naturen med sit Mylr af levende Former og
							Væsner sig ud som et Legetøjsskab, og dette Legetøj snakker og pludrer
							som Legetøjet ij Andersens Æventyr.Man læse endnu denne Skildring af et romantisk Landskab i Novalis's Heinrich v. Ofterdingen: «Fra en Høj saa de et
							romantisk Land, der var oversaaet nied Byer og Borge, med Templer og
							Gravsteder, og som forenede al de beboede Sletters Ynde med Ørkenens og
							stejle Klippeegnes frygtelige Tillokkelser. De skønneste Farver var
							tilstede i de lykkeligste Blandinger, Bjergspidserne glimrede som
							Fyrværkeri i deres Is- og Snedække. Sletten smilte med det friskeste
							Grønt. Synskresen lyste i alle Afskygninger af Blaat, og fra Havets
							Mørke vajede utallige brogede Vimpler fra talrige Flaader. Her saa man
							et Skibbrud i Baggrunden, foran det et muntert Gæstebud, hist det
							skrækkeligt skønne Udbrud af en Vulkan, et Jordskælvs Ødelæggelser og i
							Forgrunden et elskende Par under skyggende Træer, givende hinanden de
							sødeste Kærtegn; ved Siden deraf iagttoges et frygteligt Slag og midt i
							det et Teater fuldt af de latterligste Masker; paa den anden Side i
							Forgrunden et ungdommeligt Lig paa en Baare, som en utrøstelig Elsker
							fastholdt, og de grædende Forældre ved Siden af; i Baggrunden en
							elskelig Moder med sit Barn ved Brystet og Engle hvilende ved hendes
							Fødder eller kiggende frem mellem Grenene over hendes Hoved. »  Hvilket Potpourri! Over alt dette
							ligger saa det uundgaae lige, lysegule Skær fra alle Eiskendes Ven og
							Velynder, Beskytter og Røber, Romantikernes højeste Trøst og Guddom:
							Manden i Maanen. Det er Romantikernes sande Frelsermand. Hans runde
							Ansigt, hans højre og venstre Profil har al den Tydelighed, som et
							romantisk Aasyn overhovedet modtager. Det er hans gule Livre, som alle
							Romantikens Riddere bærer. Og en større Maaneskinsridder end Frants
							Sternbald skal man søge om.«Jeg vilde ønske, siger han, «at jeg kunde lade hele Verden
							gennemstrømmes af Elskovssang, og kunde røre ved Maaneskinnet og
							Morgenrøden, til de gav Genklang af min Kval og Lykke, saa at Melodien
							greb Træer, Grene, Blade og Græs, og de alle spillende min Sang maatte
							gentage den som med Millioner af Tunger. Og derpaa synger han sagte en
							«Maaneskinssang»:Bagved Søen en Flimren og Flammen.Hisset Bjergtoppe, guldskinnende, skønne.Alvorsfuldt susende bøjer de grønneBuske de blinkende Hoveder sammen.Bølge, ruller du Glansen herop,Maanens rundt venlige Aasyns Fylde?Træerne strækker Grene og Topud, at Maanen dem sødt kan forgylde.Aander med Et paa Bølgerne springer,Natblomster aabner sig, dufter og klinger,Nattergalen i Løvværket ømdigterisk forkynder sin Drøm.Som lyse blændende Straaler Tonerne flyder,ved Bjergets Skraaning Velkommen de Ekkoet byder.Her er Alt! Maanens flimrende Flammer, Buske med blinkende Hoveder,
							Bølger der ruller Fuldmaaneansigtet, Aander, som springer paa Bølgerne,
							Nat som hos Novalis, Natblomster, Nattergal, ja en Nattergal, hvis Toner
							atter flyder som blændende Maanestraaler.Og aldeles stereotypt vender dette tilbage. Et Sted har Frants en Drøm:
							«Han malede ubemærket Eremiten, hans Andagt, Skoven med dens Maaneskær,
							ja det lykkedes ham endog, og han kunde ikke begribe hvorledes, at
							bringe Nattergalens  Toner ind i
							Maleriet.» O musikalske Malerkunst! Havde Goethe saa ikke Ret i at finde
							mere Musik end Maleri i Bogen?Højst betegnende er det nu, at Den, der saaledes har svælget i en fattig
							og gold Naturs fantastiske Skyggespil, føler sig ganske ilde tilpas,
							naar han staar overfor et rigt og yppigt Landskab, der sprudler af
							Sundhedens Saft og Kraft som Syd-Englands. Shakespeare har havt faa saa
							inderlige og lidenskabelige Beundrere som Tieck. Meget naturligt nærede
							han Ønsket om engang at staa midt i de Omgivelser, I hvilke hans store
							Lærer og Mester havde tilbragt sit Liv, og hvorfra han havde indsuget
							sine første Indtryk. Han ventede sig selvfølgelig meget. Men ak! hvilken
							Skuffelse! I Shakespeares Natur følte Shakespeares indbildte
							Aandsbeslægtede sig ilde tilpas. Hvad der udmærker Syd-Englands
							Landskab, er en næsten utrolig Frodighed og Kraft. Men Grøden er for
							Romantikeren upoetisk, fordi den er nyttig, fordi den har et Formaal;
							kun den Blomst er romantisk, der aldrig sætter Frugt. Man fatter da
							Skuffelsen. Ingensteds ser man saa mægtige, saa bredtskyggende Egetræer,
							ingensteds saa højt og saftigt Grønsvær. Saa langt Øjet rækker, breder
							det uendelige grønne Græstæppe sig ud over bølgende Høje og fede Enge,
							hvor det prægtige Hornkvæg græsser og tygger Drøv. Hvide, gule, blaa
							Markblomster og Kornblomster afbryder massevis Farvens Ensformighed og
							udaander en Duft, som Luftens stadige Fugtighed gør saa frisk, at den
							aldrig bedøver. Hele denne Vegetation er frisk, ikke som Sydens formfuld
							og plastisk. Den våndrige, vædskerige Plante varer ikke længe, Livet
							strømmer flygtigt og rask igennem den. Om Træer og Planter ligger den
							fugtige Luft som en lysende Damp, hvis bløde Flor i Almindelighed fanger
							og mildner Solstraalerne, og over den lyseblaa Himmel glider som i
							Danmark bestandig et Skylag. Er Himlen imellem Stunder fuldkommen klar,
							og lykkes det Solstraalen et Øjeblik uden nogen Gennemfart gennem Taager
							at naa til Jorden, da lyser Regn- og Dugdraaberne paa det friske saftige
							Græs og paa de utallige brogede Blomsters silke- og fløjelsagtige
							Kronblade stærkere end Perler og Guld. Hvad gør det, at dette Græs er
							bestemt til at fortæres? Hører det ikke netop til dets Skønhed, at det
							ser saa nærende ud? Hvad gør det, at de frugtbare Agre er dyrkede med
							alle Agerdyrkningskunstens fortrinligste Redskaber, eller at Kvæget er
							passet og pudset med den sindrigste Omhu, ser ikke Dyre- og
							Planteverdenen netop derved saa 
							kraftig, nærende og velnæret ud? Det er ganske vist ikke Ørkenens eller
							Oceanets eller Schweizerlandskabets storladne Skønhed. Men skulde denne
							Natur ikke have sin Poesi? hvem har en Aftenstund opholdt sig i Parkerne
							ved Kew med deres uhyre gamle Ege og har ikke følt sig stærkt fristet
							til at give Alfedansen fra Skærsommernatsdrømmen
							eller De lystige Kvinder i Windsor disse
							Omgivelser til Sceneri! Det var i disse Omgivelser, at Shakespeare
							digtede dem. Man aner, med hvilke Øjne han saa paa dette Landskab.
							- Med hvilke Øjne betragter Tieck det?«Endelig ønskede han - fortæller Köpke - at lære
							England udenfor London at kende. Hvorhen kunde denne Udflugt gaa, om
							ikke til Shakespeares Fødested? Han tog først til Oxford. Men heller
							ikke Naturen her kunde Tieck afvinde nogen Smag. Det var et yppigt
							grønt, et herligt dyrket Land, hvorigennem de kørte; men det var en
							lavet, tilskaaret Natur [ingen Urpoesi!], Oprindelighedens Karakter
							havde den tabt. Den manglede Umiddelbarheden, hin Hellighed, som han
							kaldte det, der tiltaler Gemyttet, og som saa ofte havde rørt ham i
							Hjemmets fattige Egne. Ved Industrien var den bleven berøvet sin
							digteriske Duft.»Det er da altsaa klart, at der i den hjemlige Natur maa have været Noget,
							der kom hans personlige Aandsretning imøde. Den fantastiske
							Naturbetragtning vilde ikke have naaet en saadan Højde netop i dette
							Land, hvis der ikke i selve Naturen her var noget Fantastisk. Tydeligt
							nok er den tyske Natur kommen den fantastiske Betragter i Møde paa
							Halvvejen.I første Bind af dette Værk blev det gennem en Skildring af italiensk
							Natur paavist, af hvilken uromantisk Art dennes højeste Skønhed er.
							Trods Schwarzwald og trods Blocksbjerg kan den tyske Naturs Skønhed
							heller ikke ligefrem kaldes fantastisk; thi som Taine har sagt: alene
							Kunstens Skønhed er fantastisk, Naturens er mere end fantastisk; det
							Fantastiske eksisterer ikke udenfor vor menneskelige Hjerne. Men Naturen
							kan frembyde Tilknytningspunkter for en vis Art Fantasteri. Især maa man
							mærke, at det ejendonimelige tyske Landskab er uden Berøring med Havet
							og mangler det vide befriende Pust, som Havet giver. Disse Flod- og
							Bjerglandskaber har aldrig den aabne frie Synsk res, hvortil vi er
							vante.Dog lad mig for ikke at udtrykke mig almindeligt gaa lige løs paa selve
							den Natur, i hvilken Tieck længst og stadigst levede, Egnen omkring
							Dresden, det saakaldte sachsiske Schweiz.  Jeg kan med faa Ord skildre, hvordan den for mig ser ud, og saa vise,
							hvorledes den tager sig ud for en romantisk Digter. Jeg behøver ikke her
							at udtrykke mig ubestemt, thi jeg har kendt flere romantiske Digtere
							personligt, og jeg har netop gennemrejst denne Egn med en gammel Digter
							af den romantiske Retning.Vi havde tilbragt nogle Dage i den klare Bjergluft, skuende ud over
							Bøhmens Klippeland og Højsletter, der ligner et Hav, af hvilket
							skarptrandede Bjerge dukker op som Øer, med uoverskuelig Rigdom af
							Marker og granbevoksede Fjelde. Man gaar gennem Uttenwalder Grund op paa
							Bastei. Dalen er indesluttet af høje, lagvis optaarnede fantastiske
							Sandstensfjelde med Graner klyngende sig ind i hver Revne. Tidt ligger
							den øvre Del af Bjerget truende helt ud over den lavere og synes at
							ville falde ned. Mange underlige Luner af Naturen forekommer: Porte,
							endog tredobbelte Porte i Klippen. Naar man stiger op paa Bastei, har
							man paa venstre Haand det mærkelige Landskab, i hvilket de stejle
							Klipper ligner uhyre Gravstene som paa en Ruysdalsk Jødekirkegaard, et
							forfærdende, tragisk Landskab, passende til Dekoration for de døde
							Nonners Dans i Robert le diable. Fra Bastei har
							man lige for sig den mægtige Slette med sine stejle Klippeøer
							- Klippefæstningen Königsstein ligger paa en saadan
							- med lige, sikre Linjer, haarde, uden ringeste malerisk
							Skønhed. Kuhstall er en vældig Rundbue, som Klippen danner. Denne Natur
							tager sig bestandig ud som formet af Menneskehaand, som Kunst, som
							frembragt af Fantasi. Udsigten deroppe fra var, da jeg sidste Gang saa
							den, forunderligt imponerende i det skønneste Sollys. Over de vældige
							Granskove, der bedæk kede de underliggende Højder, og hvis Toppe saa ud
							som Filt eller Uld, laa et kraftigt blaagrønt Skær tragtformet stigende
							op langs de omliggende Bjerge. De bøhmiske Landsbyer laa gruppevis
							fordelte, skinnende som Ruder i Solen; langt borte Basaltbjerge, nærmere
							pyramideformige, firkantede eller obeliskagtige Klipper. Stod et enkelt
							Løvtræ nede mellem Granskovene, tindrede dets da i Efteraaret gulige Løv
							i de mørke Omgivelser som Guldpletter. Ellers var der intet andet Gult
							end Lavarterne langs nogle Klippesider. Disse Klipper saa ud, som om
							Kæmper i Tidernes Morger havde sloges med dem, ligesom Børn slaas med
							Sten, eller havde stablet dem ovenpaa hverandre i Leg.Fra Vinterbjerget tager Bjergene sig ud som Levninger af  Cyclopernes By. Man ser f. Eks. en vældig
							Bjergside, stejl og glat som en Mur, grandækket midt i et Landskab af
							umaadelig Vidde. Prebischthor endelig er maaske det skønneste af det
							Alt. Atter her har Klippen dannet noget Fantastisk, en aaben Port; en
							uhyre aldeles lige Klippebjælke har lagt sig som Overligger over to
							Klippetaarne. Man kan sidde oppe under den og har da to Landskaber for
							sig, et under Buen tilvenstre og et aabent paa højre Haand. Da jeg ved
							Aftentid sad der, var det første haardt, koldt, strengt; over det andet,
							i det andet gik Solen ned, rød og glødende. Det første Landskab var som
							Dur, det andet som Moll; det første havde intet Øje, det andet lyste og
							straalte.Saaledes tog denne Natur sig ud, betragtet af en almindelig, ædru
							Rejsende. Den Romantiker, med hvem jeg gjorde Turen, syntes mig mindre
							bevæget ved Skuet, end jeg selv. Idetmindste sagde han i Dagens Løb ikke
							meget derom. Men da vi ud paa Natten skulde til at stige ned af Bjerget,
							da blev hans Fantasi paa engang levende. Det var helt mørkt, og Mørket
							virkede stærkt paa hans Nerver. Det forekom ham, jo mere Mørket faldt
							paa, som om flere og flere af Naturaanderne kom frem. Og da vi nu i det
							Fjerne opdagede de første oplyste Punkter, Ruder i de Huse, som laa
							langs Bjergene, men hvis Omrids man paa Grund af Mørket ikke kunde se,
							var det ham, som om Ruderne sad i selve Klippen, som havde Klippen hævet
							sig og man kunde se ind, hvis man gik nær nok hen. Disse Ruder var ham
							som store Øjne, hvormed Bjergaanden saa ud paa os; det var ham, som om
							disse store Skovskrænter betragtede os. Han var i en uhyggelig og barok,
							ægte romantisk Stemning, og jeg kunde ikke følge ham. Men jeg fik ved
							denne Lejlighed praktisk og personligt et levende Indtryk af, hvorledes
							en tysk Romantiker fra den gode gamle Tid saa paa Naturen, hvorledes den
							først ved Nattetid blev Natur for ham, hvorledes han ikke saa paa den,
							men ved Siden af den og om bagved den, og ved at iagttage hvormeget mere
							og tillige hvormeget mindre min Ledsager følte overfor Landskabet end
							jeg, begreb jeg Berettigelsen og Ensidigheden, U naturligheden og
							Poesien i den romantiske Naturbetragtning*).*) Det Ovenstaaende indeholder en sanddru Fremstilling af disse
							Naturomgivelsers Virkning paa den danske Digter M. Goldschmidt i
							Efteraaret 1872. Senere Anm.XIDen, der har staaet i et Spejlkabinet og set sig selv og alle Genstande
							fordoblede i det Uendelige ovenover, nedefter, til alle Sider, har en
							Forestilling om den Svimmelhed, man undertiden kan føle overfor den
							romantiske Kunstform.Enhver husker den pudsige Effekt, det gør, naar i Holbergs Ulysses v. Ithacia Personerne bestandig gør
							Løjer med, hvad de selv er og forestiller, naar Ulysses foreviser sit
							lange Skæg, der er groet ud i det Tiaars-Felttog, eller naar der paa en
							Kulisse staar skrevet: «Dette skal være Troja», eller endelig naar
							Jøderne tilsidst bryder ind og trækker de Klæder af Skuespilleren, som
							han har laant til at spille Ulysses i. Skuespilkunstens Virkning beror
							som bekendt paa Illusion, og Illusion er en for mange Kunster fælles
							Bestemmelse. Saaledes skuffer en Statue og et Maleri ligesaa fuldt som
							et Teaterstykke, og Illusionen beror paa, at man et Øjeblik antager
							Stenen for Menneske og den malte Flade for en Virkelighed, der gaar i
							Dybden, ligesom man jævnligt glemmer Skuespillerens Person over hans
							Rolle. Denne Illusion er imidlertid kun fuldstændig i Øjeblikke. Den
							rent Uudviklede kan vel helt lade sig skuffe: Saaledes skød en indisk
							Soldat i Calcutta den Skuespiller, der spilte Othello, med det Udraab:
							«Aldrig skal det siges, at i min Nærværelse en Neger har myrdet en hvid
							Kvinde!» Men hos den Dannede er Illusionen kun glimtvis tilstede, saa
							igen en Stund ophævet o. s. v. Den kommer og gaar, kommer i det Øjeblik,
							Tragedien bringer En Taarer i Øjnene, gaar i det Øjeblik, man trækker
							sit Lommetørklæde frem og betragter sin Nabo. I dette Sansebedrag er nu
							Kunstværkets Virkning samlet som i sin allerfineste Spids. Illusionen er
							Kunstværkets Genskin i Tilskuerens Sind. Illusionen er det Skin, det
							Spil, hvorved det, som i Sandhed er uvirkeligt, bliver Virkelighed,
							bliver Alvor for Tilskueren.I det simple, ligefremme Kunstværk er ingen særlig Opmærksomhed helliget
							Sansebedraget. Der sigtes ikke til det, Intet er gjort for at styrke det
							eller give det en særligt pirrende Ejendommelighed, end mindre er der
							gjort noget for at slaa det itu.Det forstaas imidlertid let, at Illusionen kan faa noget saadant Pirrende
							og Pikant i alle Kunster. Naar der f. Eks. paa  et antikt Basrelief er fremstillet en Herme
							eller et andet Gudebillede af Sten, naar et Maleri forestiller et
							Maleratelier eller et Værelse, hvori der hænger Malerier, saa er det
							ligesom stærkere antydet, at Basrelief et ikke selv vil gælde for Sten,
							at Maleriet ikke selv vil være Maleri, og af samme Art er Virkningen,
							naar i en Komedie en eller anden af Personerne udbryder: «Antager du mig
							for en Teateronkel?»Endnu skarpere Lys falder der over Teaterillusionen, eller rettere endnu
							mere bringes den i Glemme, naar i et Stykke selve de optrædende Personer
							udfører en Komedie, som i Shakespeares Skærsommernatsdrømmen eller Hamlet. At
							de, som ikke deltager i dette Skuespil, ogsaa spiller Komedie, synes da
							besynderligt eller umuligt. Illusionen er her kunstigt forøget og dog
							samtidigt formindsket, idet Opmærksomheden henledes paa den. Det er
							tydeligt nok, at denne Leg med Sansebedraget er slaaet stærkt ned i
							Tieck og maatte gøre det. Da det er Illusionen, som gør Kunsten til
							Virkelighed og Alvor for Beskueren, er det gennem Brud paa Illusionen,
							at han ret for Alvor føler Kunsten som frit vilkaarligt Spil.Tieck driver da ironisk Gæk med alt, hvad man plejer at lade uomtalt for
							ikke at forstyrre Illusionen. I Den bestøvlede Kat
							spørger Kongen Prins Nathanael: «Men sig mig, naar De bor saa langt
							borte, hvorledes gaar det da til, at De kan tale vort Sprog saa
							flydende?» Nathanael: «Tys!» Kongen: «Hvad?» Nathanael: «Tys, tys
							- ti dog stille, ellers mærker Publikum dernede dog tilsidst,
							at det er i høj Grad unaturligt.» - Straks efter bemærker saa
							en af Tilskuerne: «Hvorfor kan Prinsen dog ikke hellere tale et fremmed
							Sprog og lade det oversætte af sin Tolk? - det er noget
							forbandet dumt Tøjeri.» Denne Tilskuerens Bemærkning er naturligvis
							spydig ment, rettet imod den platte Fordring til Naturlighed i Kunsten,
							for hvilken Iffland og Kotzebue var Talsmænd. Denne Fordring kom især
							til Orde i den franske Misforstaaelse af Aristoteles, i Læren om Rummets
							og Tidens Enhed. Hertil havde Schlegel efter Lessings Eksempel bemærket,
							at naar man allerede gjorde det store Spring, at anse Brædderne for
							Verden, kunde man sagtens gøre det mindre med, nu og da at lade
							Brædderne betyde forskellige Steder. Romantikerne anpriser derfor ogsaa
							uafladeligt og som et højere Kunsttrin end vort nuværende den gamle
							Shakespeareske Scene, hvor en Seddel paa Kulissen simpelthen angav
							Stedets Beliggenhed. De, der  forfægtede
							Naturlighed i Kunsten, ønskede dengang Kulisserne erstattede af faste
							Vægge; Schlegel mener, at naar man allerede vil have tre Vægge paa
							Scenen, bør man gøre Skridtet fuldt ud og ogsaa forsyne den med en
							fjerde Væg ud imod Tilskuerne.Det er af Trods mod al Spidsborgerlighed i Kunstbetragtningen, at Tieck
							morer sig med at sætte Tilskuerne op paa Scenen og lade Stykket i
							Stykket foregaa for deres Øjne, ledsaget af deres kritiske Bemærkninger.
							De laster, de roser; snart dadles en Scene som overflødig, snart prises
							Digteren, fordi han har havt det Mod at bringe Heste paa Brædderne. Et
							andet Sted optræder i det kongelige Slot den Lærde og Hanswurst i en
							Ordstrid for Kongens Trone. «Min Paastand,» siger den første, er den, at
							det nylig udkomne Stykke: Den bestøvlede Kat er
							et godt Stykke.» «Det er det, jeg nægter,» siger Hanswurst -
							hvortil en forfærdet Tilskuer udbryder: «Hvordan! Stykket selv
							forekommer i Stykket.»Ja i Den bagvendte Verden gaar det værre til
							endnu. Pludselig som Skaramuz rider igennem en Skov paa sit Æsel, bryder
							et Tordenvejr løs. Man tror maaske, han nu søger Ly. Ingenlunde. «Hvor
							Pokker,» raaber han, «kommer Uvejret fra, derom staar der jo ikke et Ord
							i min Rolle. Hvad er det for Dumheder? og jeg og mit Æsel bliver
							gennemblødte. Maskinmester! Maskinmester! aa, hold dog op i Pokkers
							Navn!» Maskinmesteren kommer ind og undskylder sig med, at Publikum har
							ønsket Teatertorden, han har kun imødekommet dets Ønske. Skaramuz
							bønfalder da Publikum om at forandre sit Forsæt. Det nytter ikke, det
							vil have Torden. «Hvorledes? i et blidt historisk Skuespil?» Det
							tordner. «Det er ganske simpelt,» siger Maskinmesteren: «Jeg har her
							stødt Kolofonium, det puster jeg igennem et Lys, saa lyner det, og i
							samme Øjeblik bliver der ovenpaa rullet med en Jernkugle.» -
							Videre kan Spillet med Illusionen ikke drives uden derved, at der paany
							i det Stykke, som de spillende Tilskuere ser, bliver spillet Komedie for
							andre Tilskuere. «Tænk hvor vidunderligt,» udbryder Dumrianen Scævola:
							«Vi her er Tilskuere, og deroppe sidder Folkene nu ogsaa som Tilskuere.»
							Saaledes stikker Stykkerne inden i hinanden som Æsker.Endelig løftes Galskaben op i tredje Potens, idet der pludseligt i det
							nye inderste Skuespil atter forekommer en Scene, hvor der opføres et
							Skuespil. Det er en Forvirring uden Mage. Man tænke sig Jeppe paa Bjerget skrevet saaledes, at Jeppe  sidder og ser Hakon
								Jarl, men for Hakon og Thora spilles Aprilsnarrene, og for Hans og Trine som Tilskuere opføres
							atter Hamlet. Det vilde jo, hvis man paa det
							inderste Teater saa en Scene af det sidste Stykke, næsten være umuligt
							at have hele Sammenhængen i sin Hukommelse. «Det er for galt,» raaber
							Scævola. «Se, Kammerater, vi sidder her som Tilskuere og ser et Stykke,
							og i dette Stykke sidder atter Tilskuere og ser et Stykke, og i dette
							tredje Stykke bliver et Stykke atter spillet for hin tredje Klasse af
							Skuespillere,» og forklarende tilføjer han ægte romantisk: «Man drømmer ofte paa lignende Maade, saa det er
							forskrækkeligt, og mange Tanker spinder sig
							saaledes bestandig videre og videre ind i det Indre. Begge Dele kan man
							ogsaa blive gal over.»Men Musiken mellem Akterne indeholder Digtningens Nøgle. Den muntre
							Allegro siger: «Véd I ogsaa, hvad I vil, I, som søger Sammenhæng i alle
							Ting? Naar den gyldne Vin blinker i Glasset, og den gode Aand derfra
							stiger op i Jer, naar I føler Liv og Sjæl dobbelt fuldt, og alle jert
							Væsens Sluser er aabne, hvad tænker I da, hvad formaar I da at ordne? I
							nyder Jer selv og den harmoniske Forvirring.» - Og Rondoen
							siger: «Saa ofte Filosofen maa undre sig og ikke begriber en Ting,
							udbryder han: Deri er der ingen Forstand. Ja Forstanden, som ret vil gaa
							tilbunds i sig selv, siger, naar den har udforsket sit eget inderste
							Væsen og har iagttaget sig selv: deri er der ingen Forstand ... Dog,
							hvem der med Fornuft foragter Fornuften, han er atter fornuftig. Mange
							Vers er en Prosa, som er bleven gal. Megen Prosa er kun gigtlamme Vers.
							Hvad der ligger mellem Poesi og Prosa, er heller ikke det Bedste
							- o Musik, hvorhen vil du? I dig er der heller ingen
							Forstand.»I sine kritiske Skrifter begrunder Tieck selv sin Fremgangsmaade derved,
							at han sætter det romantiske Lystspils Formaal i at vugge Tilskueren
							helt ind i en drømmende Stemning. «Midt i Drømmen,» siger han, «tror
							Sjælen ofte ikke selv fast paa sine Syner; men sover den Drømmende
							videre, saa bringer den uendelige Mængde af nye magiske Skikkelser
							Illusionen tilbage, fastholder os i den fortryllede Verden, bringer os
							til at tabe Virkelighedens Maalestok og overleverer os tilsidst
							fuldstændigt til Ubegribelighederne.»Medens Musiken er det forskelsløse Dyb, til hvilket Romantikerens trætte
							Fantasi vender tilbage, naar den har beskuet sig  selv uendelig fordoblet i sit Spejlkabinet,
							ligner Kunstværket her en af de udskaarne Elfenbenskugler, som man ser
							paa Kunstsamlinger, i hvilken atter en udskaaret Kugleskal ligger løst,
							der indeslutter en ny o. s. v.I den dramatiske Digtning bliver denne Fremgangsmaade paa meget morsom
							Maade efterlignet af J. L. Heiberg i hans vittige literært-angribende
							Lystspil Julespøg og Nytaarsløjer. Mindre fri og
							selvstændig er den Hoffmann'ske Efterligning Prinsesse Blandina, hvor der er indlagt Optrin, i hvilke
							Regissøren og Direktøren bag Scenen drøfter Stykket. Regissøren siger:
							«Hr. Maskinmester, vil De give Klokkesignalet til at det skal blive
							Nat.» - Direktøren: «Hvad er det? Skal det nu paa en Gang
							blive Nat? Det forstyrrer Illusionen. Det er jo kun et Par Minutter
							siden, at Digteren Roderich har spist Frokost i Ørkenen.» -
							Regissøren: «Men det staar saadan i Tekstbogen.» - Direktøren:
							«Saa er det Bogen, som er forrykt, og saa er Stykket jo skrevet uden
							nogetsomhelst Kendskab til Teatret.»Udenfor den egenlige Digtning genfinder vi Spejlkabinettet med dets
							Refleksionsfordobling, psykologisk anvendt i vor egen Literatur af S.
							Kierkegaard. Som den tyske Romantiker ironisk svæver over sit Skuespil
							med dets kinesiske Æskespil af Scener og Figurer, saaledes fjerner den
							danske Sjælegransker sig bestandig mere og mere fra sit Stof ved at
							putte én Forfatter ind i den anden. Man høre ham i Forklaringen til Afsluttende Efterskrift: «Mit Forhold er end
							yderligere end en Digters, der digter Personerne og selv dog i Forordet
							er Forfatteren. Jeg er nemlig upersonligt eller personligt i tredje
							Person en Soufflør, der digterisk har frembragt Forfattere, hvis Forord
							atter er deres Frembringelse, ja hvis Navne er det. Der er saaledes i de
							pseudonyme Bøger ikke et eneste Ord af mig selv; jeg har ingen Mening om
							dem uden som Tredjemand, ingen Viden om deres Betydning uden som Læser,
							ikke det fjerneste private Forhold til dem, som dette da er umuligt at
							have til en dobbelt-reflekteret Meddelelse. Et eneste Ord af mig
							personligt i mit eget Navn vilde være den anmassende Selvforglemmelse,
							der forskyldte med dette ene Ord, dialektisk set, væsenligen at have
							tilintetgjort Pseudonymerne. Saalidet som jeg i Enten-Eller er Forføreren eller Assessoren, saalidet
							er jeg Udgiveren Victor Eremita, netop lige saa lidet; han er en
							digterisk-virkelig subjektiv Tænker, som man jo genfinder ham i In vino veritas. Jeg er i Frygt og Bæven lige saa lidet Johannes de silentio,
							som den Troens Ridder, han fremstiller, netop lige saa lidet, og atter
							netop lige saa lidet Forfatteren af Forordet til Bogen, hvilket er en
							digterisk-virkelig subjektiv Tænkers Individualitets-Replik. Jeg er i
							Lidelses-Historien (Skyldig? - Ikke-Skyldigt?) lige saa lidet Eksperimentets
							Quidam som Eksperimentatoren, netop lige saa lidet, da Eksperimentatoren
							er en digterisk-virkelig subjektiv Tænker og den Eksperimenterende hans
							Frembringelse i psykologisk Konsekvens. Jeg er saaledes det Ligegyldige,
							*dolgoeO* det er ligegyldigt, hvad og hvorledes jeg er ... Jeg har fra
							Begyndelsen meget godt indset og indser, at min personlige Virkelighed
							er et Generende, som Pseudonymerne patetisk-selvraadigen maatte ønske
							bort, jo før jo hellere, eller gjort saa ubetydeligt som muligt, og dog
							igen ironisk-opmærksomme maatte ønske at have med som den frastødende
							Modstand; thi mit Forhold er Enheden af at være Sekretæren og, ironisk
							nok, dialektisk redupliceret Forfatter af Forfatteren eller
							Forfatterne.»Saa særegne Aarsagerne til denne Fordobling af Fordoblinger end er, saa
							er Foreteelsen dog meget beslægtet med den foregaaende. . For at holde
							sig det store Publikum fra Livet, for ikke at give sit eget Hjerte til
							Pris, og især for ikke at være tvungen til Talen i eget Navn med det
							kedsommelige Ansvar, dette medfører, stiller Kierkegaard saa mange
							Forfattere som muligt mellem Publikum og sig. Jeg tilstaar, at for mig
							er hans Fremgangsmaade ligefuldt Kunstleri og en Art Mindelse om den
							romantiske Ironi. Thi skønt Kierkegaard ved sit Indhold paa adskillige
							Punkter er ude over Romantiken, er han dog bunden til Romantiken ved sin
							Kunstform. Det er jo naturligt nok, at han ikke selv kan bære Ansvaret
							eller vil bære det for hvad hans opdigtede Personer, Forføreren og
							Assessoren, siger; men det er pur Indbildning, at Kierkegaard virkelig
							skulde have formaaet at frembringe sine Forfattere paa anden Haand,
							altsaa f. Eks. ikke blot har digtet Helten i Forlovelseshistorien, men
							digtet ham saaledes, som Frater Taciturnus maatte digte ham. Dette er
							det rene Spilfægteri. Flere af Kierkegaards ydre Forfatterpseudonymer,
							som f. Eks. Constantin Constantius og Frater Taciturnus, kan neppe
							skelnes fra hinanden, og man mærker ikke paa den indre Pseudonym, at han
							er digtet af netop denne ydre. Tredje Afsnit af Stadierne var, som en Optegnelse af Kierkegaard viser,
							oprindeligt bestemt for Enten-Eller.
							Naar  det i Afsluttende Efterskrift (S. 216) siges, at neppe den
							opmærksomste Læser i Stadierne skal finde et
							eneste Udtryk, et eneste Sving i Tanken eller i Sproget, som det var i
								Enten-Eller, da røber disse Ord en
							stor Selvforblændelse. Begge Værker aabenbarer i hver Linje, at de
							skriver sig fra samme Forfatter, og samme Tanker forekommer tit næsten
							med samme Ord. Saaledes har Assessoren i Stadierne
							ganske samme Opfattelse af Aladdin som Æstetikeren i Enten-Eller: «Det, hvorved Aladdin er
							stor, er hans Ønske, at hans Sjæl har Marv til at begære.»Til denne Genfordoblingsform svarer nu hos Romantikerne de allervildeste
							Luner med Hensyn til Fremstillingens Orden. I Den
								bagvendte Verden begyndes med Epilogen og endes med Prologen; i
							slige Træk viser Fantasien sin ubundne Frihed. Frater Taciturnus
							fremstiller, hvad der er hændt ham for et Aar siden og samtidigt, hvad
							der er hændt ham i dette Aar. Dette nedskriver han saaledes, at han om
							Formiddagen hver Dag beretter, hvad der er hændt den Dag for et Aar
							siden (hvilken Hukommelse!) og ved Midnat hvad der er hændt samme Dag,
							hvilket naturligvis gør det næsten umuligt at rede de to
							Begivenhedstraade ud fra hinanden. I Hoffmanns Kater
								Murr skriver Katten sine Erindringer paa et Papir, som
							tilfældigvis paa den anden Side indeholder Manuskript, nemlig dens
							Herres, Kapelmester Kreislers Optegnelser. Begge Sider af Papiret
							aftrykkes nu regelmæssigt, saa vi vekselvis med Afbrydelser midt i
							Sætninger og Ord faar de to hinanden aldeles uvedkommende Historier, der
							findes paa For- og Bagsiden af Papiret, imellem hinanden. Videre synes
							Vilkaarligheden, Lunefuldheden, Legen med det Frembragte ikke godt at
							kunne gaa. Og dog gaar Opløsningen af den faste Form langt videre. Man
							bliver i den romantiske Skole ikke staaende ved at opløse Kunstformen;
							man opløser selve den menneskelige Personlighed, og det paa mangfoldige
							Maader.Novalis er den, der gør Begyndelsen, I Heinrich v.
								Ofterdingen synes Helten bestandig at kende Alt, hvad han
							erfarer, i Forvejen. «Alt, hvad han saa og hørte, syntes kun at skyde
							nye Siaaer i ham tilside og aabne nye Vinduer i ham.» Forunderligst
							gribes han dog, da han i Eneboerens, Greven af Hohenzollerns, Hule
							finder en hemmelighedsfuld Bog, og i denne Bog, uden endnu at kunne tyde
							den, opdager sin egen Tilværelses Gaade, som denne Tilværelse har
							begyndt allerede før hans  Fødsel og
							strækker sig ind i Fremtiden efter hans Død. Da Novalis' Roman er
							Allegori og Myte, da han vil gøre et enkelt Menneske til Bærer af
							«Gemyttets» hele evige Historie, bruger han som Middel dertil
							overensstemmende med et af Menneskehedens ældste Forklaringsforsøg det
							at fremstille den Enkelte som tilhørende flere Slægtled efter hinanden,
							saa at Fortid og Fremtid stedse som Erindring og som Anelse spiller ind
							i hans nuværende Eksistens. Han tænker sig ikke en egenlig
							Sjælevandring, men Tiden har for ham, Romantikeren, der bestandig kun
							forholder sig til det Evige, en saa underordnet Betydning, at ligesom
							han ingen Forskel anerkender mellem en naturlig og en overnaturlig
							Begivenhed, saaledes kender han ingen mellem Nutid, Fortid og Fremtid.
							Paa denne Maade strækkes Individualiteten ud i Længden over et helt
							Spand af Verdenshistorien.Vi har den romantiske Benyttelse af Forudtilværelsen i vor egen Literatur
							i Heibergs De Nygifte. Moderen fortæller sin
							Plejesøn om Sønnens Død:Den Morgen, da han led sin skrækkelige Dom,Endnu var det neppe daget -Traadte Slutteren ind og sagde: «Kom!Klokken er nu paa Slaget.»Da sank han for sidste Gang til mit BrystOg udbrød: «Et Ord du mig give,Et kraftigt Ord, som kan være min TrøstPaa min sidste Gang i Live!»Og jeg sagde ...Men, Fredrik, du skræmmer mig! sig ...Du rejser dig ... hvad har du i Sinde.Du stirrer paa mig saa bleg som et Lig ...Fredrik.O Moder! Moder! hold inde!Du sagde: «Naar du for din Frelser staar,Da sig: Min Gud og min Broder,Tilgiv mig for dine Martyrsaar,For min Anger og for min Moder.»Gertrud.Ha! hvoraf véd du det?Fredrik.Mig det var,Først nu mig selv jeg fatter,Det er din virkelige Søn, du har,Og nu lever han Livet atter.Her findes da hos Heiberg en skøn og sindrig Benyttelse af
							Forudtilværelsen. Men Romantiken bliver ikke staaende derved. Den nøjes
							saa lidet med at kaste Personligheden tilbage i Fortiden, som med at
							føje et følgende Livs brede pragtfulde Paafuglehale til den. Snart
							flækker den Jeget igennem paa langs, snart opløser den det i dets
							Bestanddele. Den splitter Jeget og fordeler det i Tiden. Den agter jo
							hverken Rum eller Tid.Selvbevidsthedens Væsen er Selvfordobling. Men det Selv er sygt, som ikke
							formaar at overvinde og beherske denne Fordobling. Vi saa det hos
							Roquairol og Loveli. Ingen Ulykke og Jammer er større end den sygelige
							Selvbetragtning. Man skiller sig i den ud fra sig selv, ser paa sig selv
							som Tilskuer og har snart den rædsomme Følelse, som Cellefængslernes
							Beboere har, naar de ser hen til den lille Glasglug i Døren og opdager
							Opsynsmandens Øje fæstet paa dem. Ens eget Øje er i denne Tilstand
							blevet En skrækkeligt som en Andens. Hvad der mest bringer denne
							Tilstand til at vare, er dels den religiøse og moralske Følelse, at man
							ikke vil slippe sig selv af Syne, men arbejde med sig selv, forbedre sig
							selv, dels den naturlige Videbegærlighed overfor det Ubekendte; man
							betragter sig selv som et Land, hvis Kyster kendes, men hvis Indre først
							skal opdages.Denne Opdagelse sker langsomt og umærkeligt i det sunde Menneskes Liv. En
							skøn Dag ser den stakkels Fange op fra sit Arbejde hen til Gluggen, og
							han mærker, at Øjet er forsvundet. Han aander, han lever først nu.
							Hvilken end hans Gerning er, nok saa stor eller nok saa ringe, hvad
							enten han er guddommelig eller blot nyttig, Michelangelo eller
							Proppeskærer, fra det Øjeblik af vil han have en Følelse af Ligevægt og
							Enhed i Sindet. Han føler, at han er én og hel. Hos sygelige, til
							Handling udygtige Naturer viger Øjet aldrig bort fra Glasset, og
							vedbliver denne Tilstand, er Mennesket paa Randen af Mani. Men denne
							Tilstand holder Romantikerne fast. Saaledes opstaar det romantiske
							synske Dobbeltgængen, hvis Udgangspunkt er givet i Jean Pauls Leibgeber-Schoppe (*dolgoeO* i Grubleriet  over Fichtes Jeg), og som strækker sig
							gennem næsten alle Hoffmanns Fortællinger for at naa sit Højdepunkt i
							hans Hovedværk Elixire des Teufels. Man finder
							det overalt hos Romantikerne, hos Kleist i Amphitryon, hos Achim v. Arnim i Die beiden
								Waldemar, hos Chamisso i Digtet Erscheinung, hos Brentano, spøgende behandlet, i Die mehreren Wehmüller. For E. T. A. Hoffmann er
							Jeget kun en Maske over en anden Maske, og han morer sig med at skalle
							disse Masker af. Hvad vi saa antydet hos Roquairol, er udført hos ham.Hoffmanns Levned giver Nøglen til den særegne Manér, som den romantiske
							Selvfordobling antog hos ham. Han blev født 1776 i Königsberg som Søn af
							Forældre, der levede i et usamdrægtigt, snart opløst Ægteskab, Moderen
							stammede fra en Famile, i hvilken der herskede den pinligste Kærlighed
							til Orden og den strengeste Sømmelighedsfølelse med Hensyn til alle ydre
							Former; Faderen var ligesaa uregelmæssig som aandrig og havde uordenlige
							Tilbøjeligheder, der var hans Svigerforældres Familie en Gru. Tidligt
							mistede Theodor Hoffmann sin Moder, og en Onkels pedantisk strenge
							Opdragelse gjorde de kun sjældent mulige Udbrud af den geniale Drengs
							Luner des mere vilde og gale. Han gav sig Luft i sære musikalske
							Kompositioner, men fremfor Alt i højst talentfulde Karikaturtegninger.
							Saa begyndte han at studere Jus som Brødstudium og syslede ved Siden
							deraf ivrigt med Musiken. Tidligt stod han i et lidenskabeligt
							Kærlighedsforhold til en ung gift Kone. Han elskede hende med et
							Sværmeri, der nær havde gjort ham forrykt i Hovedet, og stod i Begreb
							med at ligge fuldstændigt under for sine Sindsbevægelser, da han, tyve
							Aar gammel, rev sig løs ved at forlade sin Fædreneby.Snart derefter blev han ansat i Posen, hvor den Vildskab i Fornøjelser og
							Udsvævelser, som herskede i Datidens Polen, rev ham ganske med sig og
							væsenligt forandrede hans Karakter. Fra Posen blev han -
							betegnende nok fordi han i sine Karikaturer havde givet en af sine
							højeste Foresatte til Pris for Latteren - forflyttet til
							Plozk, hvor han atter tog sig noget sammen. Efter faa Aars Forløb fik
							han (1804) en Ansættelse som Regeringsraad i det dengang prøjsiske
							Varsjov. Det brogede og rige Liv i Varsjov, der var hovedstadsagtigt og
							tillige ganske fremmedartet for en Tysker, har givet Hoffmann hans
							endelige Præg som Skribent. Meget af det Gale og Besynderlige i hans
							Forfatterskab lader sig føre tilbage til Varsjover Livslysten og  Ubundetheden. Her traf han Zacharias
							Werner, hvem det polske Liv, som det var ved Aarhundredets Begyndelse,
							heller ikke havde ladet uberørt. Og her levede han, selv en
							lidenskabelig Dyrker af Musiken, med andre Musikbegejstrede, og fandt,
							mens han omhyggeligt passede sit Embede, Tid til at udsmykke flere Sale
								al fresco, forsyne et Biblioteksværelse med
							Relieffer, som han udførte i Bronce, og til at male et Kabinet i
							ægyptisk Stil, i hvilket forunderlige Fremstillinger af ægyptiske Guder
							behændigt var sammenflettede med Vrængbilleder af hans Bekendte, som han
							havde forsynet med Haler og Vinger. Her i Varsjov dirigerede han ogsaa
							for første Gang Koncerter.1806 blev som bekendt den prøjsiske Regering i Varsjov styrtet. Hoffmann
							saa først den russiske Hærs Fortrav, bestaaende af Tatarer, Kosakker og
							Basjkirer, fylde Byens Gader. Snart derefter rykkede Murats Ryttere ind
							i Varsjov. Hele den Folkevandring, som Napoleons Felttog satte i
							Bevægelse, har han iagttaget, og senere har han set Napoleon selv, i
							hvem han som god Tysker afskyede Tyrannen. I Dresden var han i 1813 i
							nærmeste Nærhed Vidne til flere mindre Kampe og til et Slag; han saa en
							Valplads, oplevede Hungersnød og en Art Pest, som Krigen der medførte;
							kort sagt alle Tidsalderens Rædsler befrugtede hans Indbildningskraft
							- ejendommeligt nok fra først af kun paa den Maade, at det
							ytrede sig i en Række pudsige Karikaturer af de Franske.Han havde i en ung Alder giftet sig med en smuk polsk Dame, der blev ham
							en kærlig og taalmodig Hustru; hende har han tilsyneladende havt at
							takke for, at han med sit saa ophidsede Nervesystem dog levede saa
							længe, som han gjorde. Hans Ægteskab udelukkede ikke heftige Lidenskaber
							for andre Kvinder, men alle 'disse Forelskelser synes dog snarere at
							have havt deres Rod i Indbildningskraften end i en virkelig Følelse.
							Ogsaa i Erotiken var han Fantast. Tre Dage efter at en ung Frøken, i
							hvem han var forelsket indtil den yderste Overspændthed, havde forlovet
							sig med en anden, var han allerede fuldstændig trøstet og ved Selvironi
							frigjort for sin Lidenskab. Den blotte Vrængen hjalp ham bort over det
							Værste.Efter at han havde været Teaterarkitekt i Bamberg og senere Musikdirektør
							i Dresden, tilbragte han sine sidste Leveaar som Medlem af Kammerretten
							i Berlin. Her blev den saa forbavsende udrustede Mand, der kunde skrive
							Bøger, fantasere paa  Klaveret,
							komponere Operaer og tegne Karikaturer, og som sprudlede af Vid,
							saasnart han var i Stemning, en Løve i det selskabelige Liv og Stamgæst
							i Vinstuerne. Han satte her største Delen af sin Arbejdskraft og sit
							poetiske Talent til paa flygtige Iagttagelser under Stemninger, med
							hvilke han førte skarp Kontrol, og som han Dag for Dag beskrev i en Art
							Dagbog.Selve Vinen, i hvilken han kun saa et ophidsende Middel, blev i
							Virkeligheden langt mere for ham. Den skyldte han for en meget stor Del
							sin Inspiration, sine Syner, sine først mere usikre, saa stedse
							bestemtere Sansevildelser. Alkoholismen blev ham Kilden til en ny Art
							fantastisk Poesi. Under Indtryk af den saa han et fosforescerende Lys
							udbrede sig i Mørket, eller en Gnom stige op af Gulvet, eller han saa
							sig omgivet af Spøgelser og urovækkende Skikkelser, der skar Ansigter og
							skiftevis viste sig i alle Arter af groteske Forklædninger.Det er næsten en Selvfølge, at denne saa omhyggelige Iagttager af sine
							egne Stemninger og af andre Menneskers udvortes, især grimace-agtige
							Ejendommeligheder, kun havde ringe Natursans. Han var ingen Ven af den
							fri Natur. Naar han om Sommeren gik sig en Spaseretur, var det kun for
							at komme til et eller andet offenligt Sted, hvor han traf Mennesker.
							Undervejs fandtes der ikke let et Vinhus eller et Konditori, hvor han
							ikke faldt ind om saa blot for at se, om der var Folk og hvad Slags Folk
							det var. Saaledes forklares den paafaldende Mangel paa Sans for
							Friluftsnaturen i hans Værker. Hans Aand følte sig hjemme i Vinstuen,
							ikke i Skovensomheden. Dog var hans Sans for Naturskønhed end svag, saa
							var hans Begejstring for Kunsten des mere heftig, og paa ægte romantisk
							Vis er Halvdelen af hvad han har frembragt Poesi om Kunst.I en saaledes anlagt og udviklet Digterindividualitet var den særegent
							romantiske Opfattelse af den menneskelige Personlighed bestemt ved det
							altfor modtagelige og altfor spændte Nervesystem saavel som ved
							uregelmæssig Levemaade. Jeg finder i hans Dagbøger disse Optegnelser:1804: Fra 4 til 10 biskoppet i den nye Klub. Uhyre Spændthed henad Aften.
							Alle Nerver ophidsede af den krydrede Vin. Anfægtelser af Dødstanker.
							Dobbeltgænger.1809: Besynderligt Indfald paa Ballet den 6te. Jeg tænker mig mit Jeg set
							gennem et mangfoldiggørende Glas - alle Skikkelser, der
							bevæger  sig om mig, er mine Jeg'er, og
							jeg ærgrer mig over, hvad de gør og lader o. s. v.1810: Hvorfor tænker jeg sovende og vaagen saa ofte paa Vanviddet?Det var en fast Forestilling hos ham, at hvor der vederfares et Menneske
							noget Godt, dér lurer det Onde i Baggrunden og lammer Virkningen af den
							gode Vilje. Som han udtrykker det: Djævlen lægger sin Hale paa Alt.
							Altid forfulgtes han, siger hans Biograf Hitzig, af Anelsen om
							hemmelighedsfulde Rædsler, der vilde bryde ind i hans Liv:
							Dobbeltgængere, forfærdende Skikkelser af enhver Art. Naar han beskrev
							dem, saa han sig ængstelig om, ja naar han arbejdede om Natten, vækkede
							han ikke sjældent sin Hustru med Bøn om hun vilde holde ham med Selskab,
							til han var færdig. Han meddelte sine digtede Figurer sin egen
							Spøgelsefrygt. Han tegnede sine Karakterer, «som han selv var tegnet i
							Skabningens store Bog». Derfor foretrak han ogsaa selv blandt sine
							Arbejder dem, der enten giver de gyseligste Skildringer af Vanviddet
							eller de mest aandeagtige Vrængbilleder, som f. Eks. Brambilla.Hans kunstneriske Virkemiddel, der snart blev til Manér, er den skærende
							Modsætning, paa hvilken han bygger sine Optrins snart skrækindjagende,
							snart komiske Effekter. Fra det platteste Hverdagsliv bliver vi
							pludseligt hensatte i en Verden af de vildeste Vrænglader og de mest
							brogede, taskenspilleragtigt skiftende Mirakler, indtil Alt begynder at
							svimle for os og intet Forhold, ingen Art Liv, ingen Personlighed mere
							synes os fast og sluttet. Man kommer stadigt i Tvivl om man har at gøre
							med den virkelige Person eller med dens Spøgelse, dens Spejlbillede,
							dens Væsen i en anden Skikkelse eller anden Potens eller endelig med
							dens fantastiske Dobbeltgænger.I en lettere og mere overfladisk Fortælling fra hans senere Aar Dobbeltgængeren ligner de to unge Hovedpersoner
							hinanden saa meget, at den ene af dem bestandig bliver taget for den
							anden; den ene bliver saaret istedenfor den anden; den enes Forlovede
							kan end ikke se Forskel paa dem o. s. v. Forveksling uden Ende og
							rigelig Udnytten af Skrækken for Dobbeltgængen er saaledes bleven mulig.
							Forstandsforklaringen er her (omtrent som i Brentano's Die mehreren Wehmüller) hidtrukket ved Haarene,
							kun fordi Hoffmann for en Afvekslings Skyld engang vilde gøre det Forsøg
							at give en Forklaring. Den forklarer Ingenting:  Hovedsagen er for Hoffmann den fantastisk
							gyselige Effekt som for Brentano den fantastisk-lystige. Kunstværdi har
								Dobbeltgængeren ikke.Dristigere og vittigere er Opfindelsen i Fortællingen Meddelelse om Hunden Berganzas nyeste Skæbner. Her forbliver
							det for det Første uafgjort, om Hunden ikke er et forvandlet Menneske;
							den siger selv: «Naar Alt kommer til Alt, er jeg virkelig Montiel, hvem
							den Hundemaske, der skulde straffe ham, nu tjener til Glæde og Moro.»
							For det Andet ser her endog Hunden som Hund sig i dobbelt Skikkelse og
							føler sit Væsens Enhed opløse sig: «Undertiden saa jeg mig bogstavelig
							ligge for mig som en anden Berganza, og det var dog ligefuldt mig selv,
							og jeg var ogsaa den Berganza, der saa den anden lide under Heksenes
							Næver, og den gøede og knurrede af den, der laa der.»Endnu større er Dristigheden, endnu vildere Fantasteriet i Fortællingen
								Der goldene Topf. Her er en grim gammel
							Ærtekærring i Dresden tillige den smukke Bronce-Dørhammer paa Arkivaren
							Lindhorsts Dør; Dørhammerens Metalansigt fortrækker sig undertiden til
							Kærlingens grinende Smil; desuden er hun den fæle Fru Rauerin,
							Spaakvinde af Profession, og den gamle rare Lise, der har været en
							kærlig Amme for Fortællingens unge Heltinde; hun kan (ligesom
							Spaakvinden i Dobbeltgængeren) pludseligt skifte
							Dragt, Skikkelse, Udseende. Da hendes Afstamning bliver opklaret,
							erfarer vi, ai hendes Papa ikke er andet end «en lumpen Fjerkost» til at
							støve af med, taget af en Drages Vinge, og hendes Mama «en elendig
							Runkelroe».Den tørre Arkivar Lindhorst, der kun synes at føle sig hjemme i sin
							blomstrede Slobrok i sit Bibliotek blandt gamle Haandskrifter, er
							tillige den største Troldmand og fortæller pludseligt midt under en
							almindelig Samtale de mest forrykte Ting, som var de de naturligste af
							Verden. Han har, fortæller han f. Eks., engang været usynlig tilstede i
							et Selskab, ganske simpelt fordi han sad i Punschebollen. En anden Gang
							tager han sin Slobrok af, stiger uden videre ned i et Bæger fuldt af
							antændt Arak, forsvinder i Flammerne og lader sig drikke.Øjensynligt har Hoffmann ved disse dobbelte og tredobbelte Eksistenser,
							f. Eks. ved Arkivarens Dobbelttilværelse som Registrator om Dagen og
							Salamander om Natten, tænkt paa den dybe Modsætning, der var mellem hans
							egen Embedsvirksomhed som Jurist, som omhyggelig Kriminaldommer, der paa
							det Strengeste  holdt sig fra alt
							Skønaandsvæsen, og saa hans frie Liv ved Nattetid som Konge i den
							uindskrænkede Indbildningskrafts Rige, for hvilket Virkeligheden som
							saadan slet ikke var til.Det betydeligste Indtryk blandt alle Hoffmanns Fortællinger gør dog Die Elixiere des Teufels. Lad os et Øjeblik
							dvæle ved Helten i denne Roman, Broder Medardus; thi denne Skikkelse er
							typisk. Det er umuligt i Korthed at gengive denne Bogs hemmelighedsfulde
							Gru; man maa selv læse den. En mere rædsels- og vellystdrukken Bog har
							den romantiske Skole, der dog saa tidt har forsøgt sig i denne Retning,
							ikke frembragt: I et Kloster opbevares en vel tilproppet Flaske med
							Djævle-Eliksir, der har hørt til den hellige Antonius's
							Efterladenskaber. Man tillægger dens Indhold magiske Virkninger. En
							Munk, der har drukket af den, faar derved en Veltalenhed, der i kort Tid
							gør ham til Klosterets berømteste Prædikant. Dog er denne Veltalenhed
							ikke from eller sund, men af en verdslig, uhyggeligt betagende og
							dæmonisk Art. Broder Medardus drikker af Flasken: en dejlig Kvinde, hans
							Skriftebarn, forelsker sig i ham, og Længslen efter det verdslige Livs
							Glæder og Henrykkelser driver ham ud af Klosteret. Han træffer en ung
							Mand, Grev Viktorin, slumrende i en Skov paa Randen af en Afgrund,
							kommer halvt ved et Tilfælde til at styrte ham ned og bliver nu af Alle
							antaget for at være ham.«Mit eget Jeg var blevet til et lunefuldt Tilfældes grusomme Spil og flød
							hen i fremmedagtige Skikkelser, svømmende uden Hold som paa et Hav af
							alle de Begivenheder, der brusede ind over mig. Jeg kunde ikke finde mig
							selv igen! Aabenbart blev Viktorin styrtet i Afgrunden ved det Tilfælde,
							der ledede min Haand, ikke med min Vilje - jeg træder i hans
							Sted.» - Og ikke nok med dette Vidunderlige, han tilføjer:
							«Men Reinhold kender Pater Medardus, Præsten i Capucinerklostret, og
							saaledes er jeg for ham, hvad jeg er. Ligefuldt kommer det Forhold til
							Baronessen, hvori Viktorin staar, over mit Hoved, thi jeg er selv
							Viktorin. Jeg er det, som jeg synes, og synes ikke det, jeg er; som en
							uudgrundelig Gaade for mig selv ligger jeg i Splid med mit eget Jeg.»I sin egen Skikkelse træder Medardus nu i Forbindelse med Viktorins
							Elskerinde Baronessen, der ikke mærker noget til Forvekslingen. Betaget
							af verdslige Ønsker, som han er, bliver han elsket af alle Kvinder,
							svælger i Sansenydelser og begaar 
							efterhaanden for at opnaa sine Hensigter en hel Kæde af skrækkelige
							Forbrydelser og Mord. Rædselsfulde Syner truer ham hvert Øjeblik og
							jager ham fra Sted til Sted.Tilsidst bliver han imidlertid angivet og kastet i et Fængsel. Her naaer
							nu Forvirringen og Fordoblingen sit Højdepunkt. «Jeg kunde ikke sove. I
							det underlige Genskin, som Lampen kastede paa Vægge og Loft, grinede
							alle Slags fortrukne Ansigter mig i Møde, jeg slukkede Lampen, skjulte
							mit Hoved i Straapuden, men græsseligere klang da de andre Fangers dumpe
							Stønnen og Raslen med deres Lænker.» - Han synes at høre
							Dødsrallen af dem, han har dræbt. Da opfatter han tydeligt under sig en
							sagte afmaalt Banken. «Jeg lyttede, men Bankningen vedvarede, og
							derimellem lo det selsomt op fra Gulvet. Jeg sprang op og kastede mig
							paa Straalejet, men imidlertid bankede, lo og stønnede det videre.«Endelig raabte det sagte, sagte men med hæslig, hæs, stammende Stemme i
							ét væk: Me-dar-dus, Me-dar-dus! En Isstrøm foer gennem mine Lemmer. Jeg
							mandede mig op og raabte: Hvem der! Hvem der!» - Til Slutning
							banker og stammer det lige under hans Fødder: «Hihihi - hihihi
							- lil-le-Broer, lil-le-Broer Me-dar-dus ... jeg er her ... er
							her ... lu-luk op .. ... op, vi vi-vil gaa i Sko-Sko-ven.» Da tror han
							til sin Rædsel at kende sin egen Stemme. Tilsidst løftes nogle Fliser i
							Gulvet i Vejret, og han ser sit eget Ansigt i Munkekutten. Denne anden
							Medardus er fængslet som han, har tilstaaet, er dømt til Døden.
							- Nu gaar Alt som i en Drøm; han véd ikke, om han selv er
							Helten i de Begivenheder, han tror at have oplevet, eller om det kun er
							en levende Drøm. «Det er mig, som havde jeg drømmende hørt Historien om
							en Ulykkelig, der som et Legetøj for mørke Magter blev slynget hid og
							did og drevet fra Forbrydelse til Forbrydelse.«Han bliver frikendt; hans Livs lykkeligste Tid er oprunden, han skal
							forenes med sin Elskede. Det er Bryllupsdagen. «I det Øjeblik opstod der
							en dump Larm paa Gaden, hule Stemmer raabte imellem hverandre, og vi
							hørte den drønende Raslen af en tung, langsomt rullende Vogn. Jeg ilede
							til Vinduet. Der stod netop foran Paladset den af Rakkerknegtene trukne
							Karre, paa hvilken Munken sad baglænds, foran ham en Gapuciner, der højt
							og ivrigt bad sammen med ham. Han var vansiret af Dødsangstens Bleghed
							og det strittende Skæg; dog var den 
							græsselige Dobbeltgængers Træk kun altfor kendelige for mig. Ret som
							Vognen, der et Øjeblik var bleven standset i Trængselen, atter rullede
							videre, kastede han det stive, forfærdelige Blik fra de gnistrende Øjne
							op paa mig og lo og hylede op: Brudgom, Brudgom - kom op paa
							Taget - saa vil vi brydes med hinanden, og den, som støder den
							anden ned, er Konge og tør drikke Blod. Jeg raabte: Forfærdelige
							Menneske! hvad vil du mig? - Aurelia omfavnede mig, rev mig
							med Magt bort fra Vinduet og raabte: For Guds og den hellige Jomfrus
							Skyld .... De fører Medardus, min Broders Morder, til Døden .... Leonard
							- Leonard! Da vaktes Helvedsaanderne i mit Indre og stejlede
							ivejret med den Magt, der var skænket dem over mig brødefulde, forrykte
							Synder. Jeg greb Aurelia med Raseri, saa hun foer sammen: «Ha, ha, ha
							- afsindige, taabelige Kvinde - jeg - jeg,
							din Elsker, din Brudgom er Medardus, er din Broders Morder. Du, Munkens
							Brud, vil hyle Fordærvelse ned over din Brudgom? Ho, ho, ho -
							jeg er Konge - jeg drikker dit Blod.»Han støder hende ned, en Blodstrøm flyder over hans Haand. Han farer ned
							paa Gaden, befrier Munken, uddeler Knivstik og Slag til højre og
							venstre, og flyer ind i Skoven. «Kun den Tanke at fly som et hidset Dyr
							stod fast i min Sjæl. Jeg stod op, men neppe havde jeg gaaet nogle
							Skridt, før et Menneske sprang op paa min Ryg og slyngede sine Arme om
							min Hals. Forgæves søgte jeg at ryste ham af, jeg kastede mig ned, jeg
							trykkede mig ind mod Træerne. Alt forgæves, Mennesket fniste og lo
							haanligt. Da brød Maanen klart lysende frem gennem de sorte Grantræer,
							og Munkens dødblege, fæle Ansigt, den formentlige Medardus's,
							Dobbeltgængerens Ansigt stirrede paa mig med et græsseligt Blik som op
							fra Vognen. Hihihi - lille Broer - du maa bære mig,
							nu er jeg altid hos dig, jeg kan ikke løbe, jeg kommer lige fra Galgen,
							de vilde radbrække mig.» - Denne Situation fortsættes i det
							Uendelige, men jeg bryder af. Indtil Bogens Slutning er man uklar over
							Begivenhedernes sande Betydning og Handlingernes moralske Beskaffenhed;
							saa fuldstændigt har Fantasteriet her opløst Personligheden.Det er bekendt, i hvilken Grad Ingemann hos os har fulgt Hoffmann paa
							denne Bane. Han udnytter f. Eks. det Rædselsfulde, der kan ligge i den
							Forestilling paa en Kirkegaard ved Nattetid at raabe tre Gange paa sit
							eget Navn. Man  sammenligne hans Æventyr
								Sfinxen og andre i den saakaldte
							Callot-Hoffmannske Maner. Dog, som allerede sagt, Romantiken nøjes
							ingenlunde med saaledes at strække og at flække Jeget, at fordele det i
							Tid og i Rum. Den opløser Jeget i dets Bestanddele, tager Stykker ud af
							det, føjer Stykker til det, tumler det med fri Fantasi. Dette er et af
							de Steder, paa hvilke Romantiken er dybest. Her staar vi ved
							Romantikernes Sjælelære. Den er sand, men ensidig. Romantiken dvæler paa
							dette Punkt altid ved Tingenes Natside, ved Nødvendigheden, indeholder
							intet befriende eller opløftende Træk.I gamle Dage betragtede man Jeget, Sjælen, Personligheden som et Væsen,
							hvis. Egenskaber var dets saakaldte Evner og Kræfter. Ordene: Evne og
							Kraft betyder jo imidlertid kun, at jeg har Muligheden til visse
							Begivenheder, at se, at læse o. s. v. Mit sande Væsen bestaar ikke af
							Mulighederne, men af disse Begivenheder selv, af mine virkelige
							Tilstande. Det Virkelige i mig, det er en Rækkefølge af indre
							Begivenheder. Mit Jeg dannes for mig af en lang Række Billeder og
							Tanker, der for mig staar som indre. Af dette Jeg taber jeg stadigt og
							dagligt Noget. Glemselen sluger uhyre Partier deraf. Af alle de
							Ansigter, jeg igaar og iforgaars saa paa Gaden, af alle disse
							Sansninger, der var mine, har jeg idag neppe en eller to tilbade. Gaar
							jeg endnu længere tilbage dukker kun en eller anden særligt kraftig
							Sansning og Tanke som et fremragende Punkt, en enkelt Klippespids, op af
							Glemselens Syndflod. De Tanker og Billeder, vi har tilbage af vort
							foregaaende Liv, sammenholder vi kun ved Hjælp af disse Ideers
							Association, d. v. s. ved Hjælp af den Ejendommelighed, de har, i Kraft
							af visse Love at hidkalde hinanden. Hvis vi ikke havde Talrækken, ikke
							Aarstallene, ikke Almanakken, hvortil vi kan knytte vore forskellige
							Erindringer, vilde vi kun have en yderst ringe og utydelig Forestilling
							om vort Jeg. Men saa solid som denne lange indre Kæde kan synes
							- og den styrkes, den vinder i Sammenhængskraft for hver Gang
							vi i Erindringen gennemløber den - saa hænder det dog dels, al
							vi i Rækken indfører Led, som i Virkeligheden ikke hører til den, dels
							at vi af Rækken udriver Led, som tilhører den, og henfører disse til en
							anden Række*).Det Første: at vi indfører nye, fremmede Led i Erindringen, *)
								Taine: De l'intelligence, Tome II. 169 ff. sker i Drømmen; i Drømmen tror vi at
							have gjort meget, vi aldrig har gjort. Dernæst sker det overalt, hvor en
							falsk Erindring opstaar. Den, der har set et Klæde flagre i Mørket og
							tror at have set et Spøgelse, har en saadan falsk Erindring.
							Størstedelen af Myter og Legender, især af de religiøse Legender, dannes
							paa denne Maade.Det Modsatte finder Sted overalt, hvor vi ikke føjer Led til Jegets Kæde,
							men omvendt trækker dem fra. Saaledes tillægger under Sansevildelser den
							Syge en fremmed Stemme de Ord, han hører, eller giver sit indre Syn en
							ydre Virkelighed, som Luther gjorde, da han paa Wartburg saa Djævelen i
							Stuen. I Galskab endelig forveksler Personligheden sig som bekendt tit
							ikke blot delvis men helt med en ganske anden.Altsaa i fornuftig Tilstand er Jeget et Kunstprodukt, frembragt af
							Idé-Forbindelser. Jeg er saa sikker paa mit Væsens Enhed, fordi jeg 1)
							forbinder mit Navn, denne Lyd: Navnet, med Kæden af mine indre
							Hændelser, og fordi jeg 2) holder alle Leddene i denne Kæde sammen ved
							den Forestillings-Sammenhæng, i Kraft af hvilken de fremkalder hinanden.
							Dog da Jeget saaledes ikke er et medfødt, men et erhvervet Begreb, da
							Jeget beror paa en Sammenhæng, som Søvn, Drømme, Indbildninger, Syner og
							Sindsforvirring stedse angriber, og da det stedse maa hævde sig i Kamp
							med alle disse Fjender, saa er det efter sit Væsen udsat for alle mulige
							Anfægtelser. Som Sygdommen stedse ligger og lurer paa vort Legeme,
							saaledes staar Vanviddet stedse ved Jegets Dør, og nu og da hører vi det
							banke paa Døren.Det er denne sande, fra Hume stammende, psykologiske Betragtning, som
							Romantikerne vel ikke har hævdet i videnskabelig Form, men som de har
							forudanet. Drømmen, Alkoholismen, Sansevildelserne, Afsindet, alle de
							Magter, der splilter Jeget og løser dets Ringe fra hinanden, er deres
							inderste Fortrolige. Man læse f. Eks. hos Hoffmann Fortællingen Der goldene Topf, og høre, hvorledes Stemmerne
							klinger ud af Æblekurve, hvorledes Enebærbuskenes Blade og Blomster
							toner og synger, man se, hvorledes Dørhamren skærer Ansigter o. s. v.
							Den grelle, besynderlige Virkning fremkommer her især derved, at det er
							fra en Baggrund af Livets aller platteste Prosa, fra Pakker af juridiske
							Aktstykker, fra Terriner og Pokaler etc., at Spøgelserne rykker os ind
							paa Livet. Alle Hoffmanns Personer antages, som  Andersens Justitsraad i Lykkens Galosker - en Studie efter Hoffmann
							- af deres Omgivelser snart for drukne, snart for afsindige,
							da deres Syner af dem selv bestandig behandles som Virkelighed.Hoffmann har i sine Hovedpersoner kun skildret Skikkelser efter sit eget
							Mønster. Hele hans eget Liv opløste sig i Stemninger. Man ser af hans
							Dagbøger, med hvilken Grundighed og Ængstelighed han holdt Bog over dem:
							f. Eks. «Stemning til det romantisk Religiøse; eksalteret humoristisk
							Stemning, spændt indtil Vanvids-Ideer, hvilke ofte trænger sig ind paa
							mig; humoristisk-ærgerlig, musikalsk-overspændt, romantisk Stemning;
							højst ærgerlig Stemning, romantisk og lunefuld indtil Overmaal; ganske
							fremmedartet Forstemning, meget overspændt men poetisk ren, højst
							komfortabel, stejl, ironisk, spændt, højst gnaven, ganske affældig,
							besynderlig, men elendig, i hvilken jeg følte dyb Ærefrygt for mig selv
							og forfaldt til ubændig Selvros; senza entusiasmo,
								senza esaltazione, slet og ret o. s. v.»Man ser ligesom for sit Øje Aandslivet udbrede sig og splitte sig
							vifteformigt i musikalsk Stemning og Forstemning. Man vilde allerede af
							dette Stemningsregister ane, at Hoffmann som en ægte Nattesværmer først
							plejede at gaa til Ro henad Morgen, efter at have tilbragt Aften og Nat
							paa en Vinstue.Naar Romantiken nu saaledes har opløst Jeget, saa danner den fantastiske
							Jeger, snart ved Tilføjelse, snart ved Fradragning.Tag f. Eks. Hoffmanns Klein Zaches, dette lille
							Utyske, hvem en Fe har skænket den Gave, at «Alt, hvad fortræffeligt en
							Anden i hans Nærværelse tænker, siger eller gør, det bliver skrevet paa
							hans Regning, saa at han i Selskab med velskabte, dannede og aandrige
							Personer ogsaa bliver anset for velskabt, forstandig, og aandrig, ja
							overhovedet altid gælder for et Mønster paa enhver Art Fuldkommenhed,
							med hvilken han kommer i Berøring.» Da Studenten oplæser sine smukke
							Digte, er det ham, som faar Artighederne derfor; da Musikeren spiller,
							da Professoren gør sine fysiske Forsøg, er det ham, som høster Æren og
							Takken. Han vokser i Storhed, han bliver en mægtig Mand, bliver
							Førsteminister, indtil han tilsidst ender sine Dage ved at drukne i en
							Toiletgenstand. - Den sindbilledligt-satiriske Snært ufortalt
							har Digteren her moret sig med at paaføre Personligheden
							Ejendommeligheder, som tilkom Andre, altsaa med at ophæve Individets
							Form og Begrænsning. I lignende satirisk Øjemed, med  sindrigere, men plumpere Benyttelse anvender
							Hostrup dette Motiv i sit Lystspil En Spurv i
								Tranedans, hvor der bestandig af Enhver tillægges den
							pudserlige Skrædersvend de Egenskaber, som den Paagældende personligt
							skatter højest.Og som Romantiken nu her morer sig med Tilføjelsen, saaledes har
							Fradragningen fra Menneskevæsenet nødvendigvis ogsaa sin store
							Tiltrækning for den. Den berøver Individet Ejendommeligheder, der ellers
							netop synes at høre mest organisk sammen med det; dem løsriver den og
							deler saaledes Personligheden, som man deler lavere Organismer, f. Eks.
							Orme, i større og mindre Halvdele, der begge lever. Den berøver bl. A.
							Individet dets Skygge. I Peter Schlemihl af
							Chamisso knæler jo Manden i den graa Frakke ned for Peter og vikler «med
							beundringsværdig Behændighed» hans Skygge fra Hovedet til Foden løs fra
							ham og fra Græsset, ruller den sammen og stikker den til sig -
							og Fortællingen lærer os, hvilke Genvordigheder en Person, der har
							mistet sin Skygge, maa udstaa.Peter Schlemihl beviser imidlertid, hvor
							forskelligartede Personligheder Romantiken som Aandsform formaaede at
							meddele et ensartet Præg. Thi der lader sig ikke let tænke en Hoffmann
							mere ulig Natur end Chamisso; Motivet til Chamisso's Æventyr er da ogsaa
							ligesaa simpelt og gribende som Motiverne hos Hoffmann er sygelige og
							selsomme.Adalbert v. Chamisso, en født Franskmand, der
							mærkværdig hurtigt og fuldstændigt føjede sig efter tysk Væsen, ja
							udviklede mere end én Egenskab, som man i Reglen anser for ægte
							germansk, kom til Verden 1781 som Søn af adelige Forældre paa Slottet
							Boncourt i Champagne. Da han ved Rædselsherredømmet var bleven fordrevet
							fra Frankrig, blev han Page hos Dronning Luise af Prøjsen, og tyve Aar
							gammel Løjtnant i den prøjsiske Hær. Han var et gennemalvorligt,
							fuldtlødigt Menneske, af lutter Alvor noget kejtet, men aandeligt
							kærnesund, en modig, ærekær Mand, der paa én Gang havde noget af
							Tyskerens Ubehjælpsomhed og meget af Franskmandens Livlighed.Stik modsat Hoffmann var han ingen selskabelig Karakter, men des mere en
							Ynder af Naturen. Han ønskede, at han paa hede Sommerdage turde gaa
							nøgen omkring i sin Have med sin Pibe i Munden. I den moderne
							Klædedragt, i moderne Husliv og selskabelige Former saa han kun
							byrdefulde Lænker. Hans levende Natursans gjorde ham til
							Verdensomsejler, gjorde visse  Punkter i
							Sydhavet til hans Yndlings-Øer og aabenbarer sig paa talrige Steder i
							hans Poesier.Alligevel bliver han som Digter ved den umærkelige aandelige Tvang, som
							Tidsalderen udøver, tvungen ind i den romantiske Opfatnings- og
							Behandlingsmaade. Kun med den Ejendommelighed, at naar han i et Digt som
								Erscheinung behandler det romantiske
							Dobbeltgængen, saa opfatter han det med en vis energisk Moral og
							behandler det, saa Læseren faar Indtrykket af en alvorlig Fortvivlelse:
							Fortælleren kommer ved Nattetid hjem og ser sig selv staa ved sin Pult.
							«Hvem er du?» spørger han Spøgelset. «Hvem forstyrrer mig?» spørger det
							andet Jeg.Og han: «Lad, hvem du er, os da erfare!»Og jeg: «En Mand jeg er, der altid tragteddet Gode, Skønne, Sande at forsvare,der aldrig nogen Afgud Ofre slagted,aldrig var verdslig, daarlig Vedtægts Mand;miskendt og haanet aldrig Smerten agted.Jeg foer vel vild og tog vel Røg for Brandi Drømme, dog saasnart jeg vaagned atter,forfægted Retten jeg. Du ligedan?»Han svarte med en vild og hæslig Latter:«Hvad der du praler af, det er jeg ej,din Dyd med andet Særpræg jeg erstatter;jeg er en lumpen Løgner, fæl og fejHykler for mig og andre; i mit Hjertekun Egennytte boer; krum er min Vej.Miskendte Ædle du med Dydens Smerte!Hvem af os gav det rette Kendemærke?hvem mon sig selv tilgavns at kende lærte?Træd frem, hvis du dig føler som den Stærke,jeg viger.» Spøgelset knap havde talt,før, skamfuld og forfærdet, lavt jeg siger:«Du er den rette, bliv, jeg Pladsen viger,»og styrted ud i Natten, taarekvalt.Den bitre moralske Selverkendelse giver her det hele Spøgeri en
							overraskende betydningsfuld Mening.Ved Chamisso's dobbelte Nationalitet, særligt ved den dybe Spaltning
							mellem det Land, hvor han fødtes, og hans Adoptiv-Fædreland led han i
							sin Ungdom megen Hjertesorg. I et af hans Breve til Varnhagen fra 1ste
							December 1805 hedder det: «Intet Folk, intet Fædreland, alene maa vi
							slaa os igennem! skriver du. - Se det var talt ud af mit
							Hjerte, saa jeg blev  helt forskrækket
							og maatte tørre de rullende Taarer af Kinderne. - Aa, det maa
							have staaet at læse i alle, alle mine Breve.»Da Napoleon 1806, idet han begyndte Krigen mod Prøjsen, udstedte en
							Befaling, hvorefter enhver Franskmand, der tjente i Fjendens Rækker,
							saasnart han blev tagen til Fange skulde stilles for en Krigsret og
							skydes inden fire og tyve Timers Forløb, saa Chamisso, der forgæves
							havde ansøgt om Afsked, sig truet med en æreløs Død.Han besøgte i det følgende Aar Frankrig, men i Paris var der Intet, som
							fængslede ham. «Hvor jeg end er,» klager han, «savner jeg et Fædreland.
							Landet og Menneskene er mig fremmede, derfor maa jeg stadigt længes.»
							Han var en af de evnerigeste og tapreste tyske Officerer -
							hans Adfærd ved Fæstningen Hamelns Overgivelse til de Franske beviser
							det - men han ønskede som født Franskmand og Beundrer af
							Napoleon ikke at deltage i Krigen mod Frankrig og Kejseren.Da Chamisso havde opnaaet sin Afsked fra den prøjsiske Hær, opholdt han
							sig nogen Tid ved Fru de Staëls Hof og lærte der hendes
							internationale Kres at kende. Saa satte Aaret 1813, der bragte Prøjsens
							Krigserklæring mod Frankrig, den stakkels fransk-tyske Mand paa den
							haardeste Prøve. Hans Hjerte var delt; han ønskede Napoleons Fald, fordi
							han afskyede Tvangsvælden, men han følte samtidigt enhver Beskæmmelse,
							der vederfores de fra Rusland tilbagevendende Franskmænd, og enhver
							Forhaanelse af Kejseren som ramte den ham selv. Og denne saa naturlige
							Følelse blev ikke engang skaanet af hans tyske Omgivelser. Ofte udraabte
							han i Fortvivlelse: «Nej, Tiden har intet Sværd for mig.» «At handle og
							ikke at handle,» siger han i et Brev fra 1815, «var for mig lige
							smerteligt.»Af denne Stemning fremgik hans poetiske Hovedværk Peter Schlemihl. De Verdensbegivenheder, der oprev ham, gjorde
							ham tillige digterisk frugtbar, og saaledes blev Sommeren 1813 den, der
							gør Tidsskel i hans Liv. Han var jo Manden uden Fædreland -
							«jeg havde intet Fædreland mere, eller endnu intet Fædreland,» siger han
							selv - og saa digtede han Æventyret om Manden uden Skygge.
							Skyggen er trods sin Intethed, ligesom Fædrelandet, Hjemmet, et af
							Menneskets Naturgoder, en Ejendommelighed, der tilkommer Manden fra
							Fødselen af og er ligesom sammenvokset med ham. Under almindelige
							Forhold bliver Fædrelandet opfattet som et saa naturligt Eje, at det
							neppe anses  for et særegent Gode; det
							bliver, omtrent som Skyggen, betragtet som noget, man selvfølgelig har.
							Sit hele Vemod, sit Livs største Kval har da Chamisso nedlagt i den
							dristigt opfundne Fabel. Og mærkværdigt nok: han har her ikke blot givet
							et Kraftuddrag af det, han hidtil havde oplevet, i et digterisk
							Sindbilled; men han har anende antydet sin Fremtid, sin Rejse omkring
							Jorden, sin naturvidenskabelige Virksomhed. Efterat Schlemihl er
							undsluppen fra Djævelens Fristelser, kommer han ved et Tilfælde i
							Besiddelse af Syvmilestøvlerne, der bringer ham til alle Jordens Lande
							og sætter ham i Stand til at drive sit Yndlingsstudium med fuld Kraft.
							Schlemihl siger selv: «Klart stod pludselig min Fremtid for min Sjæl.
							Ved tidlig Skyld udelukket af det menneskelige Samfund, blev jeg til
							Gengæld henvist til Naturen, som jeg stedse havde elsket; Jorden blev
							givet mig til en rig Have, Studiet mig forundt til at rette og styrke
							min Livsførelse, og Videnskaben skænket mig til Formaal.»Ved Opfindelsens Oprindelighed, ligesom ved Formens ejendommelige
							Klarhed, der er et gennemgaaende Træk i alle Chamisso's Frembringelser
							og synes at være hans aandelige Arv som Franskmand, gjorde dette Æventyr
							en overordenlig Lykke og blev oversat paa næsten alle Sprog. Ti Aar
							efter dets Udgivelse blev de Modelamper, der ikke kastede Skygge,
							opkaldte: Lamper à la Schlemihl.Man forstaar da, at Chamisso's Laurbær ikke tillod Hoffmann at sove. I
							den fine lille Fortælling Historien om det mistede
								Spejlbillede lader Helten sit Spejlbillede blive i Italien hos
							den bedaarende Giulietta, der har fortryllet ham, og vender uden det
							hjem til sin Kone. Da hans lille Søn en Dag pludselig opdager, at
							Faderen intet Spejlbillede har, taber Barnet det Spejl, det har i
							Haanden, og farer grædende ud af Stuen. Snart derpaa træder Moderen ind
							med Forundring og Skræk i alle Miner. «Hvad har dog Rasmus fortalt mig
							om dig?» siger hun. «At jeg intet Spejlbillede har, ikke sandt, min
							kære?» svarer Spikher med tvungen Latter og anstrenger sig for at
							bevise, at hvorvel det er taabeligt at tro, man kan miste sit
							Spejlbillede, betyder det dog Alt i Alt ikke Stort, da ethvert
							Spejlbillede er en Illusion. Selvbetragtning fører til Forfængelighed,
							og et saadant Billede spalter oven i Købet Ens eget Jeg i Sandhed og
							Drøm.Her er da Spejlkabinettet saa vidt udviklet, at Spejlbillederne bevæger
							sig paa egen Haand og ikke retter sig efter Originalen.Dette er meget morsomt, meget ejendommeligt og fantastisk; da det staar
							En frit for at indskyde, hvilke Værdier man vil, under Spejlbilledet,
							kan det endog kaldes ganske dybsindigt. Jeg vil heller ikke dømme men
							særmærke.Idet Romantikeren med indre Nødvendighed opløser Kunstformen, idet
							Hoffmann lader Værkets Partier følge hulter til bulter, saa Bladets
							Forside indeholder én Historie, Bladets Bagside en ganske forskellig;
							idet Tieck fremdeles danner Lystspil efter Kugleskalsmetoden for ikke at
							virke alvorligt paa Læseren, og idet Kierkegaard
							stikker den ene Forfatter ind i den anden efter det kinesiske
							Æskemønster, i Kvaft af en Teori om, at Sandheden ikke lader sig meddele
							uden indirekte, en Teori som han selv ender med at træde under Fødder
							- er Romantikens kunstneriske Standpunkt Antikens stik modsat.
							Og idet Romantiken, sværmende for det Oversanselige, strækker Manden ud
							over flere paa hinanden følgende Slægtled og lader ham leve før og efter
							sin Død, idet den endvidere fremstiller ham som en Drømmer ved højlys
							Dag, halvt synsk og halvt afsindig, idet den humoristisk tillægger ham
							andre Menneskers Egenskaber og berøver ham hans egne, fantastisk kniber
							snart en Skygge, snart et Spejlbillede fra ham - har dens
							fantastiske Fordobling, dens grublende Fantasteri ogsaa i det Sjælelige
							indtaget det stik modsatte Standpunkt af det antike; thi i den antike
							Tid var Kunstværket og Personligheden af én Støbning. Deri er denne
							Stræben følgerigtig - som den græsk-romerske Verdens Modpol,
							som Romantik.Men er Mennesket nu end mangfoldigt ved Naturnødvendighed og af Naturen
							splittet og delt, saa er det dog som sund, livskraftig Personlighed Et.
							Stræben, Vilje, Beslutning gør Mennesket helt. Er Mennesket end som
							Naturfrembringelse kun en Gruppe, der holdes mere eller mindre
							forsvarligt sammen ved Forestillingskæder, saa er Mennesket som Aand en
							Enhed, og i Viljen samler alle Aandens Elementer sig og løber ud som i
							Eggen af et Sværd. Romantiken har da kun skildret og forstaaet Mennesket
							med Genialitet fra dets Naturside og Natside. Til Aandens Samling, Enhed
							og Frihed er den saalidet paa dette Punkt, som paa noget andet naaet.XIIDen, der paa Rejser besøger et Bjergværk, lader sig stundom af en Mand
							med en Lygte hidse ned i en underjordisk Grube, og ser sig ved Lampens
							usikre Skær om i den. Det er til en lignende Fart, jeg opfordrer min
							Læser. Den Grube, det gælder om at nedstige i, er det tyske Gemyt, en
							Mine, saa dybtliggende, saa dunkel, saa ejendommelig, saa rig paa ædelt
							Metal og paa Slakker, som nogen anden. Vi vil iagttage, hvilket Særpræg
							dette Gemyt faar paa Romantikernes Tid, og hvilken Form og Beskaffenhed,
							det antager hos den af Romantikerne, der fremfor alle er Gemyttets
							Digter - Novalis. Hvad Tyskeren forstaar ved Gemyt, lader sig
							ikke ligefrem gengive paa noget andet Sprog. Gemyttet, det er Tyskerens
							Arv og Eje. Det er den indre Arne, den indre Smeltedigel. I de berømte
							Ord af Vandrerens Stormsang:Indre Varme,Sjælevarme,Middelpunkt!Glød imødeGud Apollon!Ellers vil hansFyrsteblikKoldt og fjernt forbi dig glide -i disse Ord har Goethe skildret Gemyttet og dets Betydning for Digterens
							Liv. Hos den, som har «Gemyt», tager Alt Retningen indefter; Gemyttet er
							Aandslivets midtpunktsøgende Kraft. Inderlighed bliver Adelsbrevet for
							den, der sætter Gemyt som det Højeste i Menneskelivet. Som Romantikerne
							i Alt gaar til Yderligheder, saaledes ogsaa i Opfattelsen af Gemyttet.
							Alt hvad der i Gemyttet er rugende og hemmelighedsfuldt, dunkelt og
							uforklaret, drager de frem paa det simpelthen Sjælfuldes Bekostning.
							Goethe er for dem Digteren fremfor alle, ikke paa Grund af sin plastiske
							Kraft, men paa Grund af den Stemning, det Dæmonisk-Hemmelighedsfuldes,
							der omsvæver Skikkelser som Harpespilleren og Mignon, og paa Grund af
							den frugtbare Inderlighed i hans Smaadigte. Lessing og Schiller er
							derimod Ikke-Digtere og forfølges med Spot og bidende Kritik, fordi
							disse lyse Hoveder  med skarp Energi
							forfølger en Retning udefter. Thi et luende Sind, Sjælskraft og slige
							Egenskaber er ikke Gemyt. Gemyttet bliver inde, naar Begejstringen
							drager Sværdet og begiver sig ud paa sine Togter. Den største Digter er
							for Romantiken den, som har det rigeste Gemyt.Den Forandring, som foregaar med Gemyttet hos Romantikerne er da den, at
							den Goetheske Sjælevarme bliver til Hede, naaer Koge- eller
							Smeltepunktet og i sin Gløden fortærer alle faste Former og Skikkelser
							og Tanker. Digteren sætter sin Ære i den hedeste, den lidenskabeligste
							Følelse, hvormed han brænder inde. Novalis sætter altid hele sit Væsen
							ind. Den dybeste, den hensynsløseste Følelse er hans Princip.Friedrich von Hardenberg blev født i Maj 1772 i
							Wiederstedt i Grevskabet Mansfeld som Søn af en gammeladelig Familie.
							Hans Fader, en kraftig, fyrig Natur, havde, 31 Aar gammel efter «et
							meget verdsligt Levned», da han var rystet ved sin første Hustrus Død,
							omvendt sig til de engelske Metodisters Tro, og blev senere religiøst
							paavirket af Herrnhuterne, særligt af Grev Zinzendorf. Faderens ældre
							Broder, en stiv Aristokrat med ringe Dannelse, der var udpræget
							pietistisk og legitimistisk sindet, vedblev desuden stadigt at staa som
							Autoritet for den yngre Broder. I dennes andet Ægteskab herskede den
							ældres Vilje enevældigt; hans strenge Grundsætninger tilstedede end ikke
							Familien den ringeste selskabelige Omgang; Børnene maatte omhyggeligt
							skjule deres barnlige og ungdommelige Fornøjelser. 1787 blev Novalis'
							Fader ansat som Direktør for Saltværkerne i den lille By Weissenfels.Indførelsen i den Hardenbergske Familie gjorde i 1799 et dybt Indtryk paa
							Tieck. Köpke siger: «Et alvorligt stille Liv, en prunkløs, men sand
							Fromhed herskede her. Familien hyldede Herrnhuternes Lære, og levede og
							virkede i denne Læres Aand. Den gamle Hardenberg, der tidligere havde
							været en kraftig Soldat, var nu en høj, ærværdig Skikkelse, og stod som
							Patriark iblandt talentfulde Sønner og yndefulde Døtre. Forandring og
							Oplysning var ham i hvilkensomhelst Form forhadt; han elskede og priste
							den gamle, miskendte Tid, og naar Lejligheden var dertil, kunde han
							udtale sine Anskuelser djærvt og hensynsløst og lue op i pludselig
							Vrede.»Her har man en Scene af denne Families huslige Liv: En Dag hørte Tieck
							den gamle Herre skælde og smælde ret 
							voldsomt i Værelset ved Siden af. «Hvad er der hændt?» spurgte han
							urolig en netop indtrædende Tjener. «Ingenting,» svarede denne tørt,
							«Herren giver Religionstime.» Den gamle Hardenberg plejede at lede
							Andagtsøvelserne og prøve de yngre Børn i Troessager, og herved gik det
							undertiden stormfuldt til.Af dette Hjem udgik Friedrich von Hardenberg. Han var et drømmende, meget
							svageligt Barn, en opvakt, ærgerrig Dreng. 1791 gik han til Jena for at
							studere Jus ved Universitetet der; det havde dengang sin Glanstid med
							Lærere som Reinhold, Fichte og Schiller. Særligt vækkende var for
							Novalis Schillers Forelæsninger. Schiller blev den unge Mand «det
							fuldendte Mønster paa Humanitet». Ogsaa med Fichte blev han nærmere
							bekendt, og kaldte ham begejstret «Opfinderen af Love for det nye
							Verdenssystem». Man havde da ikke i den unge Hardenberg kunnet ane den
							tilkommende Forherliger af Lysrædselen.I denne første Ungdomstid ser vi ham forfalden til lidenskabelige
							Grublerier over sit eget Jeg og vaklende i alle sine Planer; snart vil
							han med største Iver drive sine Studier, snart opgive alle
							videnskabelige Sysselsættelser for at gøre sig til Soldat. Saa underligt
							det klinger, saa er i dette Tidsrum de Frihedsmænd, der har været
							afgjorte Forkyndere af Nytte-Evangeliet, de Forbilleder, han priser. Til
							sin Broder skriver han: «Køb dig Franklins Ungdomslevned og lad denne
							Bog og dens Genius være din Ledsager!» En Smule ungdommeligt Letsind gør
							sig i denne Tid af og til gældende hos ham; han kommer nu og da i
							Forlegenhed ved Gæld, han har gjort, men svarer samtidigt Faderen med
							overlegen Forstand, naar denne vil tage denne Ungdomsdaarlighed altfor
							højtideligt.Ved den franske Revolutions Udbrud, der naturligvis satte saavel Faderen
							som Onkelen i den yderste Forbitrelse, ser vi Friedrich med hans et Par
							Aar ældre Broder levende tage Parti for Revolutionen og dens Ideer.Da de smaa Forhold i Sachsen afskrækkede Friedrich, erklærede hans
							Slægtning, den daværende Minister, v. Hardenberg, den senere
							Statskansler, sig beredt til at skaffe ham en Ansættelse i Prøjsen;
							Planen strandede paa Faderens Betænkeligheder ved at sætte Sønnen i
							Huset hos den liberale Fætter i Berlin. Saaledes blev Friedrich for sin
							praktiske Uddannelses Skyld, nærmest for at gøre sig fortrolig med
							kursachsiske Rets- og 
							Forvaltningsforhold, sendt til Tennstedt ved Erfurt til den
							fortræffelige Kresamtmand Just.Novalis's første Ven blandt Romantikerne var Friedrich Schlegel, hvem han
							allerede lærte at kende paa Universitetet. Vennerne havde mange
							Berøringspunkter, og Novalis stod fra først af ganske under Schlegels
							Indflydelse. I et Brev fra hans 25de Aar til Schlegel hedder det: «For
							mig har du været Ypperstepræsten i Eleusis. Du har lært mig at kende
							Himmel og Helved; ved din Hjælp har jeg smagt Frugten fra Kundskabens
							Træ.» Den unge Hardenberg viser sig politisk ganske fordomsfri, han er
							indtaget i Schlegels Vært paa Grund af denne Mands «ærlige
							Republikanisme» og skemter med at Schlegel ligefuldt «som Rigorist»
							tager baade ham og Værten deres Troskab mod Fyrstehuset ilde op. Han
							skatter Friedrich Schlegel som Kritiker uendelig højt, beundrer Finheden
							af hans kritiske Net, gennem hvilket ingen nok saa lille Fisk kan
							slippe, og kalder ham endog «den deflogistiserede [lutrede] Lessing».Da Schlegel 1797 besøgte Hardenberg i hans Hjem, fandt han Vennen ganske
							nedbrudt. Denne havde næret en heftig Kærlighed, der fyldte ham helt,
							til et ganske ungt Pigebarn, Sophie von Kühn, og nu havde Døden berøvet
							ham den Elskede. Han fortvivlede, en sand Længsel efter Døden betog ham;
							han troede, at hans Legeme maatte bukke under for denne Længsel efter
							den Bortgangne og denne Attraa efter Døden. Uden egenlige
							Selvmordsplaner kaldte han den Drift til Tilintetgørelse, som han følte
							i sig, «en fast Beslutning, der skulde gøre hans Død til et frivilligt
							Offer». Og under disse Dødstanker skrev han sine Hymner til Natten.Det Overmaal af Fortvivlelse, som han hengav sig til, den sære
							Omstændighed, at Sophie kun var tolv Aar gammel, da han forelskede sig i
							hende, saa at hans Kærlighed til hende falder i Tiden fra hendes tolvte
							til hendes femtende Aar, synes at tale for det gennemgaaende Sygelige og
							Unaturlige i Novalis's Anlæg. Og dertil kommer endnu, at vi et Aar
							derefter finder ham forlovet paany med en Datter af
							Bjergværksforstanderen v. Charpentier. Ganske vist staar, som La
							Rochefoucauld siger, vore Lidenskabers Styrke ikke i noget Forhold til
							deres Varighed, men ret besynderligt er det dog, saa hurtigt at trøste
							sig med en anden, naar man et Aar igennem har syslet med Dødstanken som
							med sin eneste Glæde eller Vellyst, og har talt, som  indesluttede Graven Ens Et og Alt. Ikke engang
							den kummer lige Udflugt fattes, at Julie synes ham den genfødte Sophie,
							hvad jo rigtignok Romantikernes Dvælen ved Ideen om en Forudtilværelse
							kunde lægge ret nær. Her som ellers i Hardenbergs Levned er imidlertid
							det tilsyneladende Unaturlige en let forstaaelig Affødning af
							Forholdene: Sophie v. Kühn synes omtrent som Auguste Böhmer at have
							været et Barn, der i Udvikling var langt forud for sine Aar. Hun traadte
							den 23aarige Yngling imøde paa én Gang med Barnets og Jomfruens
							Tiltrækning; hendes Træk var ædle; de dybe, mørke Øjne med det store
							Blik syntes at rumme en Verden. Ogsaa Andre, der har betragtet hende med
							roligt Blod, kalder hende «en himmelsk Skabning»; hendes Lokkehoved
							syntes at svæve over den fine Skikkelse.Sophies Hjem, hendes Forældres muntre, gæstfri Hus stod i den stærkeste
							Modsætning til det, fra hvilket den unge Hardenberg var udgaaet; den
							hele Familie virkede fortryllende paa ham som senere paa hans ældre
							Broder. Saaledes blev den endnu uudviklede unge Pige, der maaske ved et
							længere Samliv vilde have skuffet ham som for verdslig eller for
							ubetydelig, hans Muse, hans Beatrice, hans Ideal. Og da næsten samtidigt
							med hendes Død hans Broder Erasmus, med hvem et smukt, aabent Venskab
							forbandt ham, blev revet bort af Brystsyge, er det naturligt nok, at det
							var ham, som havde Livet tabt al Tiltrækning for ham. Døden forekom ham
							ikke blot som Forløsning; men med sit Anlæg til Mystik talte han som alt
							berørt om den som «et frivilligt Offer». l sin Dagbog skrev han paa
							dette Tidspunkt: «Min Død skal være Beviset paa min Følelse for det
							Højeste; ægte Opofrelse, ikke Flugt eller Nødhjælp.»Under denne Krise begyndte han at nærme sig den positive Kristendom. Ikke
							at han egenlig gav sig til at hylde nogensomhelst bestemt Bekendelse,
							endsige nogen Bogstavtro, men hans hedenske Længsel efter Døden antog en
							kristelig Farve. Hans Sjæleliv havde inderst inde længe været saaledes
							beskaffent, at han uden Tidsalderens historiske Strømning, der greb
							Aanderne, lige saa godt kunde være bleven en afgjort Modstander af
							enhver Kirkelære. Endnu syntes det at gælde om ham, hvad Friedrich
							Schlegel - endog et Aar senere - skrev til ham:
							«Maaske har du Valget mellem at være den sidste Kristne, den gamle
							Religions Brutus, eller at blive det nye Evangeliums Kristus.» Kort
							derefter var Afgørelsen truffen.Endnu i December 1798 føler han sig overfor sin bibeltroende Ven Just kun
							som den rene Inderligheds Forkynder. Han hænger ikke som denne «med
							barnligt Sind ved en hemmelighedsfuld gammel Teksts uforanderlige
							Skrifttegn», han bryder sig mindre om Bogstaven, og er mere tilbøjelig
							til at bane sig sin egen Vej til Urverdenen; han ser i Kristendommens
							Lærdomme en sindbilledlig Foregriben af den almindelige Verdensreligion.
							«De vil,» skriver han til Just, «ikke miskende det fortrinligste Element
							i min Eksistens, Fantasien, i denne Opfattelse af Religionen.» Han
							betegner med andre Ord med fuld Bevidsthed Fantasien som Kilden til sin
							religiøse Udvikling.Samme Aar (1798) sendte han Wilhelm Schlege! til dennes Tidsskrift Athenäum nogle Brudstykker med Bøn om at betegne
							Forfatteren som Novalis, «der er et gammelt Navn
							i min Slægt, og ikke helt upassende».Da Tieck i Sommeren 1799 kom i Besøg til Jena, traf han for første Gang
							sammen med Hardenberg. Wilhelm Schlegel bragte Bekendtskabet i Stand,
							der snart udviklede sig til et sværmerisk Venskab. I bevæget Samtale
							tilbragte de den første Aften; de aabnede deres Hjerter for hinanden og drak Dus. Ved Midnatstid gik de ud i det Fri
							for at nyde Sommernatten. Fuldmaanen, siger Köpke, laa magisk og
							glansfuld over Højderne om Jena Henad Morgen ledsagede Vennerne Novalis
							hjem. Tieck har i Phantasus sat denne Aften et
							Minde.Det var Tiecks Indvirkning, der nu begynder, som foranledigede Novalis
							til Affattelse af dennes Hovedværk Heinrich von
								Ofterdingen. Under Arbejdet paa denne Bog gjorde Svindsot Ende
							paa hans unge Liv. Han døde, kun 29 Aar gammel, to Aar efter hint Møde
							med Tieck og Wilhelm Schlegel. Denne tidlige Død i Forening med hans
							store Oprindelighed og sjældne Skønhed har lagt et poetisk Skær om hans
							Skikkelse. Han, den nye Retnings Johannes, lignede ogsaa i sit Ydre den
							mest aandige blandt Apostlene. Hans Pande var næsten gennemsigtig, hans
							brune Øjne lyste med usædvanlig Glans. I de tre sidste Aar af hans Liv
							læste man i hans Ansigt, at han var mærket til en tidlig Død.Novalis var 17 Aar gammel, da den franske Revolution brød ud. Skulde man
							kortelig angive denne store Bevægelses Idé, da er det den at omstyrte
							alt blot Overleveret og ved et Brud med al Historie grunde
							Mennesketilværelsen paa den rene Fornuft.  Revolutionens Tænkere og Helte lader saa at sige den hele udvortes
							Verden kuldkastes af Fornuften, for at lade den rejse sig ud fra
							Fornuften igen. Skønt Novalis er døv for alle Tidens politiske og
							sociale Opraab, skønt han er blind for Tidsalderens
							Fremskridtsbevægelser, skønt han ender i den uhyggeligste og
							modbydeligste Reaktion, er han ligefuldt greben af sin Tid, ja uden at
							vide det helt igennem bestemt af dens Aand. Mellem ham, den stille,
							indadvendte, kurfyrsteligt-loyale Assessor og hine barbenede Stakler,
							der ilede fra Paris til Grænsen, syngende Marseillaisen og svingende den
							trefarvede Fane, er der den Grund-Lighed, at saavel han som de vil lade
							hele den ydre Verden gaa til Grunde i en indre Verden. Kun er denne
							indre Verden for dem Fornuften, for ham Gemyttet - for dem
							Fornuften med dens Fordringer og Formler: Frihed, Lighed, Broderskab,
							for ham Gemyttet med dets natligtmørke, underfulde Verden, i hvilken han
							smelter Alt, for paa Kedelens Bund at finde som Nedslag, som Gemyttets
							Guld: Nat, Sygdom, Mystik og Vellyst.*)Saaledes tilhører han sin Samtid selv under den lidenskabeligste Fejden
							imod den og dens Tanker. Saaledes staar han i den mest polære Modsætning
							til alle lyse og skønne Ideer i den Tid, af hvis Aand han mod sin Vilje
							er besat.Hvad der hos Fichte og hos Revolutionsmændene er den klare, Alt prøvende
							og altomsluttende Forstand, det er hos ham den altopslugende
							Selvfølelse, der stiger til Vellyst; thi den nye Tid gaar ham saaledes
							til Hjerte, at den er som sammenvokset med hans Nerver, og han føler den
							i vellystig Spænding. Hvad der hos dem er den udskilte, Alt forfra
							begyndende Frihed, det er hos ham det vilkaarlige, Alt forflygtende
							Fantasteri, der opløser Naturen og Historien i Sindbilleder og Gudesagn,
							for frit at kunne tumle alt det udenfra Givne og frit at kunne svælge i
							Selvfornemmelsen. «Lige stærkt fremtræder hos Novalis Mystiken, der er
							den teoretiske Vellyst, og Vellysten, denne praktiske Mystik.» (A.
							Ruge.)Novalis er sig meget vel bevidst, at hans hektiske Indbildningskraft
							trods al dens paastaaede Aandighed kreser om Vellyst I et Brev til
							Caroline Schlegel om Lucinde siger han: «Jeg ved, at Fantasien holder
							mest af det Usædeligste, det mest graadigt Dyriske; imidlertid ved jeg
							ogsaa, i hvor høj Grad al *) A. Ruge: Werke I. 247 ff. Fantasi er som en Drøm, der ynder
							Natten, Meningsløsheden og Ensomheden.» Han har udtalt om Fantasien i
							Almindelighed, hvad der gjaldt om hans.Tieck har talt med Begejstring om Musiken, der lærer os at føle selve Følelsen. Novalis indeholder
							Udtydningen af disse Ord. Han, hvis Attraa er den hensynsløse Følelse,
							vil føle sig selv og lægger ikke Dølgsmaal paa, at han søger denne
							Selvnydelse. Derfor er Sygdom ham kærere end Sundhed. Thi den Syge Mer
							bestandig sit eget Legeme, medens den Sunde ikke mærker Noget til det.
							Pascal og efter ham Kierkegaard har nøjedes med at betegne Sygdom som
							den Kristnes naturlige Tilstand. Novalis gaar langt videre. Sygdom er
							ham det højeste, det eneste sande Liv: «Leben ist
								eine Krankheit des Geistes.» Livet er en Aandens Sygdom.
							Hvorfor? Fordi Verdensaanden kun i levende Enkelte føler, fornemmer sig
							selv. Og som Novalis priser Sygdom, saaledes priser han Vellyst.
							Hvorfor? Fordi Vellysten intet Andet er end en ophidset, altsaa for hans
							Opfattelse sygelig, Selvfølelse og svævende Strid mellem Lyst og Smerte.
							«I det Øjeblik,» siger han, «da Mennesket vilde begynde at elske Sygdom
							og Lidelse, laa maaske den mest henrivende Vellyst i dets Arme, og den
							højeste positive Lyst vilde gennemtrænge det ... Begynder ikke overalt
							det Bedste som Sygdom? Halv Sygdom er af det Onde. Hel Sygdom er Lyst og
							det den højeste.» Saaledes taler Novalis ogsaa om en mystisk Kraft, «der
							synes at være Lystens og Ulystens Kraft, hvis henrykkende Virkninger vi
							saa udpræget bemærker i de vellystige Fornemmelser.»Til denne vellystige Sygelighedsfølelse hos Novalis svarer i Pietismen
							Syndsbevidstheden, denne aandelige Sygdom, der tillige er en Vellyst. Om
							denne Sammenhæng har Novalis den klareste Bevidsthed. Han siger: «Den
							kristelige Religion er den egenlige Vellystens Religion. Synden er det
							mest Pirrende med Hensyn til Kærlighed til Guddommen; jo syndigere et
							Menneske føler sig, desto kristeligere er det. Ubetinget Forening med
							Guddommen, det er Syndens og Kærlighedens Formaal» og et andet Sted:
							«Det er mærkværdigt nok, at ikke for længe siden den
							Forestillings-Sammenhæng, som finder Sted imellem Vellyst, Religion og
							Grusomhed, har gjort Menneskene opmærksomme paa disses inderlige
							Slægtskab og fælles Retning.»Og som Novalis nu foretrækker Sygdom for Sundhed,  saaledes foretrækker han langt Natten for Dagen
							«med dens frække Lys».Hadet til Dagen og Dagslyset er gennemgaaende hos Romantikerne. Jeg har
							paavist det i William Lovell. Novalis gaar kun
							videre ad denne Vej i sine berømte Hymner til Natten. At han elsker
							Natten er let at forstaa. Da Natten skjuler Omverdenen for Selvet,
							driver den Selvet ligesom ind i sig selv. Selvfølelsen og Natfølelsen er
							da Et og det Samme. Og Natfølelsens Vellyst er Rædselens Stemning: først
							en Angst, fordi det i Mørket forekommer Mennesket, som mistede det sig
							selv, idet Alt forsvinder omkring det; saa en sygeligt-behagelig Gysen,
							fordi Selvfølelsen heftigere dukker frem af denne Angst.I et af sine Brudstykker kalder Novalis Døden en Brudenat, en
							Hemmelighed, fuld af søde Mysterier og tilføjer dette Distichon:Er det ej klogt, ved Nat med en Anden at dele sit Leje?Klogt er du derfor tilsinds, har du en Hensovet kær.Og saa dybt er denne Tænkemaade grundet i den roman tiske
							Livsbetragtning, at i Werners Drama Korsbrødrene
							Helten kort før sin Død paa Baalet siger:Misundelsen tilgiverjeg, ikke Sorgen. Uudsigeligtjeg svælger i Forvandlingsfryd ved Tankenpaa denne Offerdød, der forestaar.Ej sandt? Der komme vil en Tid, hvor Alleerkender Døden - favner den med Glæde,og Alle føler, dette Liv er kunen Anelse om Elskov, Døden kunet Bryllupskys, og Den, der med en Brudgomsildfulde Lidenskab i Brudekamretaffører os vor Dragt, Forraadnelsen,ej andet end den vilde Elskovs Udslag!Liv og Død er for Novalis kun «relative Begreber». De Døde er halvvejs
							levende, de Levende halvvejs døde. Først ved denne Betragtning faar
							Tilværelsen for ham sit rette Krydderi. Det hedder i den første af hans
							Hymner til Natten: «Bort vender jeg mig til den hellige, uudsigelige,
							hemmelighedsfulde Nat. Fjernt ligger Verden som sænket i en dyb Grav:
							øde og ensomt er dens Sted. I Brystets Strenge dirrer dyb Vemod ...
							Finder  du ogsaa Behag i os, mørke Nat?
							... Kostelig Balsam drypper fra din Haand, fra Valmueknippet. Gemyttets
							tunge Vinger slaar du ud ... Hvor fattigt og barnagtigt tykkes Lyset mig
							nu, hvor glædelig og velsignet Dagens Afsked! ... Mere himmelske end
							hine blinkende Stjerner synes os de uendelige Øjne, som Natten aabner i
							os. Videre skuer de end de blegeste blandt hine talløse Hærskarer; uden
							Trang til Lyset gennemskuer de et elskende Gemyts Dybder, hvad der
							fylder et højere Rum med usigelig Vellyst. - Priset være
							Verdensdronningen, den høje Forkynderinde af hellige Verdener,
							Plejerinden af salig Kærlighed! Hun sender mig dig, du, min søde
							Elskede, Nattens elskelige Sol. Nu vaager jeg, thi jeg er din og min: Du
							har forkyndt mig Nattens Livsevangelium, gjort mig til et Menneske.
							Fortær med aandig Gløden mit Legeme, saa at jeg let og luftig kan blande
							mig inderligere med dig, og Brudenatten vare evig.»Man føler den af Svindsot Fortæredes Attraa i dette Udbrud. Saaledes
							hedder det parallelt i Lucinde: «O evige
							Længsel! Dog engang vil Dagens frugtesløse Smægten og forfængelige
							Blænden synke og slukkes, og en stor Kærlighedsnat indtræde og bringe
							evig Ro.» I Tanken om en ikke kortvarig, men evig Omfavnelse mødes begge
							de romantiske Natsværmere.I denne Begejstring for Natten ligger Spiren til den religiøse Mystik.
							Hos Justinus Kerner, som tidligere hos Jung Stilling, gaar Driften mod
							det Hemmelighedsfulde over til Aandetro og Spøgelsefrygt. I enkelte af
							de senere Romantikeres Skrifter, sorn f. Eks. i Achim v. Arnims Den skønne Isabella fra Aegypten er Halvdelen af de
							optrædende Personer Spøgelser. Hos Giemens Brentano bliver Mystiken,
							selv hvor den naaer højest, det Grundelement, der gennemtrænger hans
							hele Ku nstform og giver hvad han fortæller Tiltrækning og Farve.Mystiken betegner Novalis selv som «et vellystigt Væsen». For ret at
							forstaa dette Udtryk, maa man studere hans Hymner.Uopbrændeligt staar Korset,et Sejersbanner for vor Slægt.Det vil jeg søge. Hver kvalfuld LodVil da mig blive en Vellystbraad.En liden Stund end, og jeg er fri,og ligger drukken i salig DødAlkærlighed! i dit dybe Skød.Endnu tydeligere fremtræder Sværmeriet, det sanselige Jegs sværmeriske
							Lidenskab i den syvende Hymne om Nadverens Naademiddel:«Kun faa véd Kærlighedens Hemmelighed, føler Umættelighed og evig Tørst.
							Nadverens guddommelige Betydning er de jordiske Sanser en Gaade. Men
							den, der blot én Gang sugede Livets Aande af hede, elskede Læber, og
							hvis Hjerte smeltedes ved en hellig Ilds skælvende Flammer, den, hvis
							Øje oplukkedes, saa at han maalte Himlens uudgrundelige Dybde, han vil
							æde af hans Legeme og drikke af hans Blod evindelig. Hvem har gættet det
							jordiske Legemes høje Mening? Hvem kan sige, at han forstaar Blodet? En
							Gang vil al Legemlighed blive ét Legeme; i himmelsk Blod svømmer da det
							salige Par. O, at Verdenshavet allerede blev blodrødt, og at Fjældene
							forvandlede sig til duftende Kød! Aldrig ender da det søde Maaltid,
							aldrig mættes Kærligheden. Aldrig kan den have den Elskede nær og
							inderligt nok. Det Nydte tilegnes stedse inderligere og nærmere af
							bestandig mere ømt elskende Læber. En stedse hedere Vellyst gennembæver
							Sjælen, tørstigere og mere hungrigt bliver Hjertet. Og saaledes varer
							Kærlighedens Nydelse fra Evighed til Evighed. Havde de Ædru blot engang
							smagt den, saa forlod de Alt og satte sig til os ved Længselens Bord,
							der aldrig bliver tomt. Da vilde de fatte Kærlighedens uendelige Fylde
							og prise Næringen af Legeme og Blod».Her har man et glimrende Eksempel paa Mystikens Væsen og Grundpræg. Den
							beholder alle de religiøse Former, men den føler
							helt igennem deres Indhold; den taler samme Sprog som Rettroenheden
							og oversætter for sig selv dette døde Sprog, ombytter det med et
							levende. Heri ligger Grunden til dens store Betydning i Middelalderen
							overfor den stive, udvortes Skolastik, som den fortærede i sin Gløden.
							Og saaledes blev den Reformationens Forløber. Mystikeren behøver intet
							udvortes Dogme; i sin fromme Henrykkelse er han sin egen Præst. Men da
							al Stræben i hans Sjæl gaar indefter, tilintetgør han ikke heller noget
							udvortes Dogme og ender med at tilbede Præsteværdigheden hos Andre.I mystisk-profetiske Ord forkynder Novalis det hellige Mørkes nye
							Herredømme:Den nye Verden bryder indOg formørker Solens klareste Skin.Ud fra mosbegroede Ruineren underselsom Fremtid triner.Hvad før var hverdags og gammelkendtdet tykkes et Under, himmelsendt.Kærlighedsrigets Tid er inde,Fabelen begynder at spinde.Hver Sjæl staar i sit første Gry.Kraftige Ord klinger paany.Dybt røres det store Verdensgemytog blomstrer uendeligt. Alt er nyt.Verden blir Drøm og Drømmen Verden,og det man troede, forlængst var ommedet ser man først i det Fjerne komme.Fri Fantasien for Alt skal svare,efter Tykke Traadene slynge med Kunst,her tilsløre meget, hist mangt aabenbareog tilsidst svæve bort i magisk Dunst.Vemod og Vellyst, Døden og Livet,de enes her ved Tilværelsens Under.Hvem én Gang for alle sig hen har givettil den højeste Kærlighed,han kommer sig aldrig af dens Vunder.Endnu kraftigere er Tankerne: Nat - Død - Vellyst
							- Salighed vævede ind i hverandre i det Digt, som findes over
							Kirkegaarden i Novalis's Roman.De Døde taler:Midnats hemmelige Glæder,stille Magters Herskerhæder,Lyst ved gaadefulde Lege,Vi kun kender Jer.Dæmpet Attraas søde Mumlenhører ikkun vi, og skueraltid salige Blikkes Luer,smager ikkun Mund og Kys.Alt hvad vi blot let berørerbliver hede Balsamfrugter,bliver fine, bløde Bryster,Bytte for vor Lyst.Altid vokser vor Begære,fast at hænge ved den Kære,ham at favne, ham at bære,ganske et med ham at være,intet Krav ham at formene,sødt hinanden at fortære,af hinanden sig at nære,af hinanden helt alene.Saadan er vi steds nedsunknei vor Elskovs Vellystbølger,siden Jordelivets Funkerfor vort Blik sig dølger,siden Baalets Flamme sluktes,Højen om vor Aske luktesog med Gys i Mørkets Rigevi saa Jordens Syner vige.Denne Lønlære, der priser de Døde som dem, der svælger i alle
							Sanselighedens Glæder, er i Livet nødvendigvis Forherligelse af det rent
							planteagtige Liv, ganske som dette anprises i Lucinde.«Planterne,» siger Novalis, «er Jordens ligefremme Sprog; ethvert nyt
							Blad, enhver besynderlig Blomst er en eller anden Hemmelighed, der
							trænger sig frem, og som, fordi den af lutter Elskov og Lyst ikke kan
							bevæge sig og ikke komme til Orde, bliver en stum rolig Plante. Finder
							man i sin Ensomhed en saadan Blomst, er det da ikke, som var Alt omkring
							En forklaret, og som opholdt de smaa befjædrede Toner sig helst i dens
							Nærhed? Man kunde græde af Glæde, og udskille sig fra hele Verden for at
							stikke Hænder og Fødder i Jorden og selv skyde Rødder og aldrig forlade
							dette herlige Naboskab.»Hvilket Følelsessvælgeri! Ved at fremkalde Billedet af en saa afsindig,
							om Ulysses v. Ithacia mindende Situation leverer denne Følsomhed sin
							egen, hidende Parodi.«Blomsterne,» hedder det paa et andet Sted i Ofterdingen, «svarer fuldstændigt til Børnene ... Saaledes
							findes Barndommen dybest nede, nærmest ved Jorden, medens Skyerne
							derimod maaske er Aabenbaringer af den anden højere Barndom, det
							genfundne Paradis, og derfor saa velgørende dugger ned paa hine.» Endog
							om Skyernes Barnlighed bliver der Tale i den romantiske Mundart.
							Naiveteten gaar tilvejrs og raster ikke, før den har annekteret ogsaa
							Skyerne. O Polonius! - Disse naive  Skyer, de er den romantiske Poesis sande og
							egenlige Sindbillede.Dog i Planterne og deres Modbilleder Skyerne er der for det romantiske
							Gemyt endnu for megen Stræben og Uro. Selv en Vegeteren er dog endnu
							ikke den rene Rugen, ikke den rene Hvile, men indeholder en Retning
							opefter i Plantens Stræben mod Lyset. Derfor er Plantelivet ikke heller
							det højeste, Novalis gaar endnu et Skridt videre end Schlegel:«Det højeste Liv er Matematik. Uden Ildhu ingen Matematik. Gudernes Liv
							er Matematik. Ren Matematik er Religion. Til Matematik naaer man kun ved
							Aabenbaring. Matematikeren véd Alt. Al Virksomhed hører op, naar Viden
							indtræder. Videns Tilstand er Lyksalighed, Betragtningens henrykte Ro,
							himmelsk Hensynken.»Her staar vi ved Toppunktet. Alt Liv er krystalliseret i Matematikens
							døde Former.Paa dette Punkt er det rene Gemytsliv saa stærkt sammentrængt, at det
							staar stille. Det er, som om Sjælens Uhr havde ophørt at slaa. Enhver
							ædel Stræben, enhver frisindet Retning udadtil er trængt tilbage, kvalt
							i Gemyttets dumpe Kælder.Paa dette Punkt er det derfor, at Gemyttets Inderlighed slaar over i den
							groveste Udvorteshed. Da enhver Evne til at frembringe nye ydre Former
							er forsmaaet og dræbt, saa er vi naaede til det Vendepunkt, hvor alle
							faste ydre Former blot som saadanne anerkendes og des varmere, jo
							fastere de er, jo mere de nærmer sig til hin krystalagtige Forstening,
							jo bestemtere de drager Spændetrøjen over enhver Stræben, jo vissere det
							er, at de kun levner Rum for det rent planteagtige Liv. Skridtet gør
							Novalis i den mærkelige Afhandling Kristenheden i
								Europa (1799), som Tieck forgæves, ved at stryge i den, søgte
							at bringe i Forglemmelse og som Friedrich Schlegel senere ved Udeladen
							af et Hovedsted forfalskede til Udtryk for den rene Pavedyrkelse.Heri hedder det: «Det var skønne glimrende Tider, da Europa endnu var et
							kristent Land, da én Kristenhed beboede denne Verdensdel ... Med Rette
							modsatte Kirkens vise Overhoved sig en fræk Uddannelse af de
							menneskelige Anlæg paa Bekostning af Sansen for det Hellige, og utidige
							farlige Opdagelser paa Videnskabens Omraade. Saaledes forbød han
							Tænkerne offenlig at paastaa, at Jorden var en ubetydelig Vandrestjerne;
							thi han vidste vel, at Menneskene med Agtelsen for  deres Bolig og deres jordiske Fædreland ogsaa
							taber Agtelsen for deres himmelske Hjem og Slægt, foretrækker den
							indskrænkede Viden for den uendelige Tro og vænner sig til at foragte
							alt Stort og Vidunderligt og betragte det som død Lovvirkning.»Saaledes deklamerede i det attende Aarhundrede Degnene. Men man føler
							Digterens Følgestrenghed. Poesien, som førte Schiller til Hellas, fører
							ham til Inkvisitionen og bringer ham, som Joseph de Maistre efter ham,
							til at tage dens Parti mod Galilæi.Om Protestantismen siger han: «Denne store indre Spaltning, som
							ødelæggende Krige ledsagede, var et mærkværdigt Tegn paa Kulturens
							Skadelighed - idetmindste paa den foreløbige Skadelighed af et
							vist Kulturtrin ... Oprørerne adskilte det Uadskillelige, delte den
							udelelige Kirke og rev sig formasteligt ud af den almindelige kirkelige
							Forening, ved hvilken og i hvilken alene den ægte varige Genfødelse var
							mulig ... Religionsfreden blev sluttet efter ganske fejlagtige og
							religionsstridige Grundsætninger, og ved Fortsættelsen af den saakaldte
							Protestantisme blev noget ubetinget Selvmodsigende: en varig
							Revolutions-Regering indsat ... Luther behandlede overhovedet
							Kristendommen vilkaarligt, miskendte dens Aand, og indførte et andet
							Bogstav og en anden Religion, nemlig Bibelens hellige Almengyldighed, og
							derved blev desværre en anden, højst fremmed jordisk Videnskab
							indblandet i Religionsanliggender, Sprogstudiet, hvis udtærende
							Indflydelse fra den Tid af er umiskendelig ... Nu blev da Bibelens
							ubetingede Almenfattelighed paastaaet, og nu virkede det tarvelige
							Indhold, det raa abstrakte Udkast til Religion i de bibelske Bøger end
							mere trykkende, og vanskeliggjorde uendeligt den hellige Aand den frie
							Bevægelse, Indtrængen og Aabenbaring ... Med Reformationen var det ude
							med Kristendommen ... Til Lykke for den gamle Tilstand opstod nu en ny
							Orden, over hvilken Præstevældens døende Aand syntes at have udgydt sine
							sidste Gaver, og som med ny Kraft rustede det Gamle, og med vidunderlig
							Indsigt og Standhaftighed, klogere end det nogensinde fordum var sket,
							antog sig det pavelige Herredømme og dets mægtige Genoprettelse. Endnu
							var aldrig noget saadant Selskab blevet set i Verdenshistorien ...
							Jesuiterne forstod godt, hvormeget Luther havde sine folkeforførende
							Kunster og sit Studium af Menigmand at takke for ... Af Instinkt er den
							Lærde fra Arildstid af Gejstlighedens Fjende; den lærde  og den gejstlige Stand maa føre
							Udryddelseskrige, saalænge de er adskilte; thi de strider om én Plads
							... Resultatet af den moderne Tænkemaade kaldte man Filosofi og regnede
							Alt dertil, hvad der var det Gamle imod, især altsaa ethvert Udfald mod
							Religionen. Hvad der fra Begyndelsen af var Personalhad mod den katolske
							Tro gik efterhaanden over til Had mod Bibelen, mod den kristelige Tro,
							ja endog mod Religion overhovedet.»Man ser, med hvilken Klarhed Novalis har opfattet Fritænkeriet som Følge
							af Protestantismen. Han fortsætter:«Ja endnu mere: Religionshadet udstrakte sig naturligt og følgerigtigt
							til alle Genstande for Begejstring, forkætrede Fantasi og Følelse,
							Sædelighed og Kærlighed til Kunst, Fremtid og Fortid, stillede Mennesket
							med Nød og neppe øverst blandt Dyrene °g gjorde Verdensaltets skabende
							Musik til den ensformige Klapren af en uhyre Mølle, der dreven af
							Tilfældets Strøm og svømmende paa den, var en Mølle i og for sig uden,
							Bygmester og Møller og egenlig et ægte perpetuum
								mobile ... Kun én Begejstring blev højmodigt levnet Menneskene,
							Begejstringen for denne herlige Filosofi og for dens Præster. Frankrig
							var saa lykkeligt at blive Skødet og Sædet for denne nye Tro, som var
							sammenklistret af lutter Viden ... Lyset var paa Grund af dets Lydighed
							under Matematikens Love og dets Frækhed blevet disse Menneskers Yndling
							... Højst mærkværdig er denne den moderne Vantros Historie, og Nøgle til
							alle uhyggelige Særsyn i den nyere Tid. Først i dette Aarhundrede og
							især i dets sidste Halvdel begynder den og vokser i kort Tid til
							uoverskuelig Storhed og Mangfoldighed; en anden Reformation, en mere
							omfattende og mere ejendommelig var uundgaaelig og maatte først træffe
							det Land, der var mest moderniseret og længst af Mangel paa Frihed havde
							ligget i Afmagt ... Under dette Anarki genfødtes Religionen; et sandt
							Anarki er dens Avlingselement ... Forekommer ikke Statsomvælteren den
							ægte Betragter som en Sisyfus? Ligesom han har naaet det Toppunkt, hvor
							der er Ligevægt, ruller den mægtige Byrde ned paa den anden Side. Den
							vil aldrig blive deroppe, naar ikke en Tiltrækning til Himlen holder den
							svævende. Alle Eders Støtter er for svage, naar Eders Stat beholder
							Retningen mod Jorden!»Med Begejstring spaar han da om den nye Gemyttets Tid, der skal komme:«I Tyskland kan man med fuld Sikkerhed paavise Sporene af en ny Verden
							... En Mangesidighed uden Lige, en glimrende Politur, vidtomfattende
							Kundskaber og en rig, kraftig Fantasi finder man hist og her ofte
							dristigt parrede. En vældig Anelse om den indre Menneskeheds skabende
							Vilkaarlighed, Grænseløshed, hellige Ejendommelighed og alsidige Evne
							synes overalt at vækkes ... Endnu er Alt kun Antydninger,
							usammenhængende og raa, men de forraader det historiske Øje en almen
							Individualitet, en ny Historie, en ny Menneskehed, en elskende Guds og
							en ung overrasket Kirkes sødeste Favntag og den inderlige Undfangelse af
							en ny Messias paa én Gang i alle denne Kirkes tusinde Medlemmer. Hvem
							føler sig ikke med sød Undseelse i velsignede Omstændigheder? Det
							Nyfødte vil blive Faderens udtrykte Billede, en ny gylden Tid med mørke
							uendelige Øjne, en profetisk undergørende, trøstende Tid, der tænder et
							evigt Liv - en stor Forsonigstid, en Frelser, der som en ægte
							Genius, hjemmevant blandt Menneskene, kun vil blive troet, ikke set, og
							under talløse Skikkelser synlig for de Troende vil blive fortæret som
							Brød og Vin, omfavnet som den Elskede, indaandet som Luft, hørt som Ord
							og Sang og optaget med himmelsk Vellyst som Død under Kærlighedens
							højeste Smerter i det henbrusende Legemes Indre.»Er det ikke, naar man saalænge sysler med al denne Vellyst, Salighed,
							Religion, Nat og Død, med dette Mørke, der snart vil bryde ind og
							fordunkle det klareste Solskin, som om det i Ens Indre raabte: Luft!
							Lys! - Det er, som skulde man kvæles. Dette Gemyt ligner
							virkelig en underjordisk Bjergmandsgrube. Novalis's Kærlighed til
							Bjergmandslivet, i hvilket røde, osende Lygter maa erstatte Dagens Lys,
							er betegnende nok. Og hvad kom der ud af det Hele, hvilket Foster opstod
							vel af hin en elskende Guds og en ung overrasket Kirkes Omfavnelser?
							hvad andet end en nyfødt, genfødt Reaktion, der i Frankrig genindførte
							Katolicismen og efter Napoleons Fald Bourbonerne, og som i Tyskland
							førte til hint afskyelige Tyranni, der gav Pietismen den samme
							Indflydelse som Katolicismen havde i Frankrig, kastede Ungdommen i
							Fængsler og jog de bedste Skribenter i Landflygtighed.Novalis havde villet føre Alt tilbage til den indre Verden. Den indre
							Verden optog Alt, Revolutionens og Kontrarevolutionens Kræfter. I den
							laa alle Aandens Løver bundne, i den laa alle  Historiens titaniske Magter indesluttede, ja
							bedøvede i en Valmue-Døs. Det blev Nat omkring dem, de følte Mørkets og
							Dødens Vellyst, de levede endnu kun et Planteliv som Syvsovere, og
							forstenedes til Slutningen helt. I den indre Verden laa alle Aandens
							Rigdomme, men som døde Skatte og hvilende Masser, som sindrige efter
							Matematikens Love formede Krystaller omtrent som Guldet og Sølvet i
							Jordens og Bjergenes Indre, og Digteren blev til en Bjergmand eller en
							Bjergtagen, der steg ned under Jorden og frydede sig ved Alt, hvad han
							saa.Men medens han opholdt sig dernede, gik Alt paa Jorden i den ydre Verden
							sin Gang. Den ydre Verden lod sig ikke i mindste Maade anfægte af, at
							Digteren og Tænkeren opløste den i den indre. Thi han opløste den jo
							nemlig ikke grovt og udvortes som en Mirabeau eller en Bonaparte, han
							opløste den kun indvortes i en indre Verden. Da han altsaa paany steg op
							fra Gruben, da hans Bjergtagning var tilende, da viste det sig, at den
							ydre, den opløste Verden befandt sig meget vel, aldeles ved det Gamle.
							Alting stod udvortes koldt og raat, det, som han i sit Hjerte havde
							smeltet - og da den ydre Verden aldrig havde sysselsat ham, og
							da den syntes ham næsten ligesaa natlig og mørk og lysfjendsk og
							søvndysset som hans indre, saa gav han den sin Velsignelse og lod den
							staa.Det Profetiske i Novalis's Ydre og Optræden, hans fuldtlødiske lyriske
							Talent, hans særegne Skønhed og især hans tidlige Død har foranledigt
							Kritiken til at sammenligne ham med den unge engelske Digter Shelley,
							der blev født tyve Aar efter ham. Blaze de Bury har i Revue des deux mondes fremdraget denne Overensstemmelse. Han
							siger: «Shelleys Poesi nærmer sig meget til Novalis's, og det er ikke
							alene ved fysiognomiske Træk, at disse to sjældne Digtere ligner
							hinanden. Betragtning af Naturen, Gætning af dens mindste Hemmeligheder,
							en udsøgt Forening af Følsomhed og Grubien over Tingenes sidste Grunde,
							og dertil Mangel paa Haandgribelighed, Spejlbilleder og ingen
							Skikkelser, en Stigen imod det Højeste, som ender i det Blaa, er fælles
							for dem.»Disse formelle Ligheder udelukker imidlertid ikke den uhyre, dybtgaaende
							Ulighed, den polære Modsætning imellem disse to tilsyneladende saa
							ensartet anlagte Digtere, af hvilke den ene gaar forud for, den anden
							følger efter det store aandelige Omslag i Aarhundredets første Halvdel.Man genkalde sig blot Hovedtrækkene af Shelleys Liv. Adeligt  født blev han sat i en fornem Skole, hvor
							straks fra hans Barndom af Drengenes Raahed og Lærernes Grusomhed
							opflammede ham til Modstand og Vrede. Især vakte her det Hykleri,
							hvormed man førte Ordene Gud og Kristendom i Munden, medens man hengav
							sig til sine slette Lidenskaber, hans fulde Afsky. Under det andet Aar
							af sit Ophold i Oxford forfattede Shelley et lille Skrift Om Ateismens Nødvendighed, som han med naiv
							Sandhedskærlighed indgav til Kirkens og Universitetets Forstandere. Han
							blev stævnet for Konsistorium, og da han vægrede sig ved at kalde sine
							Anskuelser tilbage, paa Grund af sin Ateisme udstødt af Universitetet.
							Han rejste tilbage til sin Fader, og da denne modtog ham med kold
							Foragt, forlod han for bestandig sit Hjem. Med saadanne Kampe og
							saadanne Ulykker var hele hans Liv gennemvævet. En Lungesvindsot, som
							han i sit tyvende Aar blev angrebet af, og af hvilken han efterhaanden
							kom sig, efterlod en stor Legemssvaghed og Pirrelighed. Da han efter sin
							første Hustrus Død ønskede at tage Børnene af Ægteskabet med hende til
							sig, blev disse ham berøvede af Kanslerretten, fordi han i sin Dronning Mab havde lært «Usædelighed og
							Irreligiøsitet». Han forlod England for bestandigt og levede fra nu af i
							frivillig Landflygtighed. Da han var 29 Aar gammel, gjorde saa en
							pludselig Død Ende paa hans pinte og hjemløse Eksistens, idet han under
							en Storm kuldsejlede med sin Baad i Golfen ved Spezzia.I Modsætning til dette Liv er Hardenbergs en sand tysk Smaastadsidyl. Han
							blev 25 Aar gammel Embedsmand, Auditør som det kaldtes, ved et Saltværk.
							Senere udnævntes han til Assessor ved de kurfyrstelige Saltsyderier i
							Weissenfels, og hans Romantik forstyrrede ikke hans borgerlige Liv. Han
							var som Embedsmand yderst nidkær, pligtopfyldende og ordenlig. Han
							levede og døde som bosiddende Embedsmand og Borger, der ingen Udskejelse
							begaar og til Gengæld har Sit paa det Tørre. Hans Republikanisme gik,
							som alt bemærket, tidligt af ham, og kun hans Barnlighed forhindrer En i
							at kalde ham underdanig. Friedrich Wilhelm og Luise af Prøjsen benævner
							han «et klassisk Menneskepar»; i disse «Géniers» Aabenbaring ser han
							Varslet om en bedre Verden. Friedrich Wilhelm, siger han, er den første
							Konge af Prøjsen; hver Dag sætter han selv sin Krone paa. Der er sket en
							sand Væsensforvandling; thi Hoffet er forvandlet til en Familie, Tronen
							til en Helligdom, en kongelig Formæling 
							til et evigt Forbund mellem Hjerterne. - Republiken, paastaar
							han, har kun Ungdommens Fordom for sig; den gifte Mand fordrer Orden,
							Sikkerhed, Ro, ønsker at leve i en Familie, i et regelret Husvæsen og et
							«ægte Monarki». «For en Forfatning kan man kun interessere sig som for
							et Bogstav. Hvor ganske anderledes, naar Loven er Udtryk for en elsket,
							højagtet Persons Vilje. Man tør paa ingen Maade opfatte Monarken som den
							første Embedsmand. Han er ikke Borger, derfor heller ikke Embedsmand.
							Kongen er et til jordisk Skæbne ophøjet Menneske.»Sammenligner man med saadanne Udtalelser de Digte af Shelley, hvortil
							Tyranniet i hans Fædreland foranledigede ham, ligesom dem, i hvilke han
							forherliger de italienske Revolutioner og Grækenlands Frihedskrig, saa
							har man den skarpest tænkelige Modsætning. Og man træffer den udpræget
							paa næsten alle Punkter: Novalis priser Sygdommen. Shelley siger: Det er
							vist, at Visdom er uforenelig med Sygdom, og at under Jordklimaternes
							nuværende Tilstand Sundhed i Ordets sande og omfattende Mening ligger
							udenfor det civiliserede Menneskes Række-Evne.Novalis siger: «Vi tænker os Gud personlig, som vi tænker os selv
							personlige. Gud er netop ligesaa personlig og individuel som vi.»
							- Shelley siger: «Der gives ingen Gud. Denne Fornægtelse
							gælder dog kun en skabende Guddom. Formodningen om en Verdensaltet
							gennemtrængende og ligesom Altet evig Aand er uanfægtet deraf ... Det er
							umuligt at tro, at den Aand, der gennemtrænger Universet, avlede en Søn
							med en jødisk Kvinde eller vrededes over Følgerne af en Nødvendighed,
							der er enstydig med ham selv. Den hele jammerlige Fabel om Djævelen, om
							Eva og om en Midler tilligemed Jødegudens barnagtige Formummelser er
							uforenelige med Astronomien. Hans Hænders Værk har aflagt Vidnesbyrd
							imod ham.»Novalis priser Præstevælden og lovsynger Jesuiterne. Shelley siger:
							«Under mange Elendighedens og Mørkets Aarhundreder fandt Bibelens Lære
							ubetinget Tiltro; men endelig opstod Mænd, som fik Mistanke om, at den
							var Fabel og Løgn, og at Jesus langt fra at være en Gud kun havde været
							et Menneske som de selv. Men en talrig Klasse Mennesker, som drog og
							endnu bestandig drager umaadelig Vinding af hin Mening som herskende
							Folketro, sagde Mængden, at hvis den ikke troede paa Bibelen, vilde den
							blive evig fordømt, og gav sig til at brænde, fængsle og forgive alle
							fordomsfrie og alene staaende Forskere, der nu  og da opstod. Denne Klasse undertrykker dem
							endnu bestandig, forsaavidt Folket, der nu er mere oplyst, vil tilstede
							det ... De samme Midler, der har støttet enhver anden Tro, har støttet
							Kristendommen: Krig, Fængsling, Snigmord og Løgn, Gerninger af
							eksempelløs og utrolig Raahed har gjort den til, hvad den er. Det Blod,
							som Bekenderne af Barmhjertighedens og Fredens Gud har udøst siden hans
							Religions Indførelse, vilde sandsynligvis være tilstrækkeligt til at
							drukne alle de Tilhængere af andre Sekter, som overhovedet bor paa
							Jorden.»Man ser af de anførte Citater, som kunde forøges med utallige andre, at
							der mellem Novalis med hans indadvendte Gemytsliv og Shelley med hans
							udadvendte Frihedstrang finder den mest fuldstændige Modsætning Sted.Dette er da de to Digtere, man har villet udgive for Tvillingaander. Som
							lyriske Digtere staar de begge højt, om end Shelley er en digterisk
							Genius af mangefold højere Rang. Men selv om Novalis som Digter kom
							Shelley nærmere end han gør, hvor ringe er ikke det Maal af Sandhed, der
							findes i hans Værker, i Sammenligning med Indholdsværdien i Shelleys!For Novalis var Sandheden Digt og Drøm, for Shelley var den Frihed. For
							Novalis var den en fast og mægtig Kirke, for Shelley var den et kæmpende
							Kætteri; for Novalis et Væsen, som beklædte Troner og Pavestole, for
							Shelley et Væsen uden Myndighed.For ret at gøre Indtryk paa Menneskene, maa Sandheden, hvor ophøjet den
							end er, blive Menneske, blive Kød og Blod for dem. I ældre Biografier af
							Defoe, Robinson Crusoes Forfatter, fortælles
							det, at han i Juli 1703 for et Flyveskrifts Skyld blev dømt til at
							stilles i Gabestokken, efter at begge hans Øren var blevet skaarne af. I
							Gabestokken stilledes paa den Tid Forbryderen med Hovedet ud igennem en
							Aabning, saa han ikke kunde bevæge det - og nu overlodes det
							til Mængden at være Profos; man bombarderede den Udstillede med raadne
							Æbler, Kartofler, Appelsiner og deslige. Men da Dagen til Dommens
							Fuldbyrdelse kom, og da Defoes blege, mishandlede, lemlæstede Ansigt
							drivende af Blod viste sig i Gabestokken for den forsamlede Pøbelflok,
							da, saa underligt det lyder, blev der en Dødstavshed. Ingen kastede
							noget Æble, Ingen raabte et eneste forhaanende Ord. Defoe var altfor
							yndet af Mængden dertil. Men En af Hoben lod sig hidse i Vejret og satte
							en Krans om den  Lemlæstedes Pande.
							- Jeg læste det som Dreng, og véd jeg end nu, at Defoe fik Lov
							at beholde sine Øren, saa Pope tager fejl, naar han skriver:Earless on high stood unabashed Defoe(*dolgoeO* øreløs stod Defoe uskræmt deroppe)og véd jeg end desuden, at Defoe ikke var den rene Karakter, hvorfor jeg
							dengang holdt ham, ligemeget - dette Billede er stort, og det
							brændte sig ind i min Sjæl, thi det indeholder en evig Situation. Som
							den dømte Skribent her saa ud i Gabestokken, saaledes ser i
							Almindelighed her paa Jorden Sandheden ud. Og jeg husker, jeg tænkte
							dengang ved mig selv: Hvis et Menneske nogensinde fandt en saadan
							stakkels forhaanet og mishandlet Sandhed i Gabestokken, da maatte det
							være et stort Øjeblik i hans Liv, naar han kunde nærme sig og lægge den
							Kransen om Panden. - Det har Shelley gjort, men Novalis
						ikke.XIIIJeg skildrede det romantiske Gemyt som den dumpe Inderlighed uden Stræben
							og uden Attraa, som den gloende Ovn, i hvilken Friheden kvaltes, og
							enhver Retning udefter dræbtes. Dog, dette er ikke den fulde Sandhed. En
							eneste Attraa udadtil er tilbage, den som man kalder Længsel. Længselen,
							det er Formen for den romantiske Stræben, Moder til al dens Poesi. Hvad
							er Længsel? Det er Savn og Begær i Forening uden nogen Vilje eller
							Beslutning om at opnaa det Savnede og uden Valg af Midler til at faa det
							i sin Magt. Og hvorpaa gaar denne Længsel ud? Ja paa hvad Andet end paa
							det, hvorpaa al Længsel og Attraa i Verden gaar ud, med hvor store eller
							hyklerske Ord den end draperer sig? Paa Nydelse og Lykke. Romantikeren
							bruger ikke dette Udtryk Lykke, men det er det, han mener. Han siger
							ikke Lykke, han siger Idealet. Men man lade sig blot ikke narre af Ord.
							Det for Romantikeren Ejendommelige er nu ikke hans Søgen af denne Lykke,
							men hans Tro paa, at denne Lykke er til. Han véd, den maa være ham
							forbeholdt, at den maa findes et Sted, at den vil komme uforvarende over
							ham. Og da den nu er en Himmelens Gave, og da han ikke  selv er dens Skaber, kan han føre sit Liv saa
							planløst, han vil, ledet alene af sin ubestemte Længsel. Det gælder kun
							om Fastholden af Troen paa, at denne Længsel vil finde sin Genstand. Og
							det er saa let at fastholde denne Tro. Thi Alt omkring ham indeholder
							Varsler og Anelser om den. Det var Novalis, der gav den det berømte og
							hemmelighedsfulde Navn: Den blaa Blomst. Men
							Udtrykket maa selvfølgelig ikke forstaas bogstaveligt. Den blaa Blomst,
							det er et hemmelighedsfuldt Sindbilled, omtrent som
							ΙΧΘΥΣ, Fisken, for de
							første Kristne. Det er en Abbreviatur, et forkortet, sammentrængt
							Udtryk, i hvilket alt det Uendelige er sammenfattet, hvorefter et
							smægtende Menneskehjerte kan længes. Den blaa Blomst er Billedet paa den
							fuldkomne Tilfredsstillelse, paa den hele Sjælen udfyldende Lykke.
							Derfor skimtes den, længe før den mødes. Derfor drømmes der om den,
							længe før den ses. Derfor anes den saa hist, saa her, og det viser sig,
							at det var en Skuffelse; den øjnes et Sekund blandt andre Blomster og
							forsvinder; men Mennesket fornemmer dens Duft, snart svagt, snart
							stærkere, saa det beruses af Duften. Om det da end som Sommerfuglen
							flagrer fra Blomst til Blomst og dvæler snart ved Violen, snart ved den
							tropiske Plante, søger og higer det dog bestandig efter Et, den
							fuldkomne, ideale Lykke.Om denne Længsel og dens Genstand er det, at Novalis's Hovedværk drejer
							sig. Dette Værk maa man studere og, for at forstaa det, se hvorledes det
							opstaar.Den første Forudsætning for denne Roman er Goethes Wilhelm Meister, og man kan tydeligt forfølge den aandelige
							Fremgangsmaade, ved hvilken Wilhelm Meister
							langsomt omsmeltes til Heinrich v.
							Ofterdingen. Wilhelm handler ikke, han dannes. Han stræber ikke,
							han længes. Han jager efter Idealer og søger dem først ved Teatret, saa
							i Virkeligheden. Ogsaa Wilhelm er et Foster af Gemyt. Det er Gemyttet,
							som omspænder alle de her op trædende Personer. Ikke blot at disse
							Personer selv er sjælfulde som i saamangen moderne engelsk Roman, af
							Dickens f. Eks.; men der er ligesom Sjæl i det særegne dæmpende og
							fortonende Luftlag udenom Personerne. Intet Træk staar virkelighedstro
							grovt eller bestemt, Gemyttets Børn har bløde Omrids. Heiberg har engang
							sammenfattet den Goetheske Verdensanskuelse, hvortil han selv slutter
							sig, i denne Sætning: Goethe er hverken umoralsk eller irreligiøs, som
							man siger, men han viser, at der  ingen
							ubetingede Pligtregler gives, og at vi bør indordne vor Religion under
							vor Poesi og Filosofi. Det Ejendommelige i Wilhelm
								Meister er da, at den stive skole- eller lærebogsagtige Sædelig
							hed, de spidsborgerlige Moral- og Retskaffenhedsbegreber her er
							omformede saaledes, at det Moralske ikke mere udgives for at være den
							ubetingede Livsmagt, men ses som et betydningsfuldt Princip i Livet, som
							en af flere berettigede og beherskede Magter, omtrent som for
							Naturforskeren Hjernen ikke, hvor betydningsfuld den end er, staar som
							Et og Alt, men udfører sit Hverv i Forening med Hjertet, Leveren og de
							øvrige Organer. Saaledes er f. Eks. i Wilhelm Meister
							Sanseligheden ikke udskældt som dyrisk, men fremstillet uden
							Pedanteri som skøn og lokkende, i Philine. Den harmoniske Dannelse
							indvindes af Wilhelm igennem mange tvetydige Forhold. Den ædle og sikre
							Verdenstone, det medfødte Aristokratiske i en skøn Natur forherliges i
							Kvindeskikkelserne; den Overlegenhed og Frihed i Væsen og Sind, som
							lykkelige og stærkt begunstigede Forhold giver, fremhæves med varm
							Sympati i Skildringen af de adelig Fødte. At det Ædle og det Adelige i
							denne Skildring mange Gange synes at løbe ud paa Et, kan vel i vore Dage
							støde os, men havde jo da sin Grund i det samtidige Tysklands jammerlige
							og ufrie Samfundsforhold. Da Bogen ikke er Fantasiens Barn med
							Virkeligheden, men med Gemyttet, er der i dens hele ydre Præg noget
							Virkelighedsfjernt. Meget er tilsløret, Meget forfinet, Alt er saaledes
							forædlet, at den ydre Verden staar i Skyggen af den indre.For det Første forekommer kun private Begivenheder og Personer. Vi hører
							vel om Krig og kan nogenlunde slutte os til, at det maa være
							Revolutionskrigene, hvortil der sigtes; men noget Bestemt siges ikke
							herom. Stedet angives ligeledes almindeligt; man kan gætte paa
							Mellemtyskland, dog Lokaliteten holdes ubestemt, og Landskabet gør sig
							aldrig gældende med noget nøjagtigt Præg, men klinger kun med som en
							svag musikalsk Ledsagelse af Stemningen. I de Forhold her skildres, hvor
							Kunsten, bagvendt nok som det da gik til i Tyskland, er Forskolen til
							Oplevelser, ikke omvendt, er Verdensliv og Byliv kun «en Smule
							Teaterlarm bag Kulisserne»*). Ingen af Personerne har et udvortes
							praktisk Øjemed, alle drives afsted af deres Længslers og Luners Strøm,
							de flakker frit omkring uden *) Auerbach: Deutsche Abende. at bekymre sig orn Forholdenes Skranker
							eller Landenes Grænser, lutter «pasløse» Eksistenser.Betydningsfuldt vidner om det Midtpunktsøgende i Gemyttet et saadant Træk
							som det, at Goethe undgaar enhver sjælelig Yderlighed. En saadan
							Yderlighed er Forbrydelsen, opfattet som kriminel: Selv hvor Goethe
							berører det Uhyggelige, som f. Eks. Elskov mellem Søskende,
							Harpespillerens Skæbne, vil han kun, det skal gribe, ikke at det skal
							dømmes; han stiller det ikke for den moralske Domstol, end mindre for
							den juridiske. Ja, det Allersmerteligste mister endog sin Braad ved
							Meddelelsens Form. Harpespillerens Mund er lukket, hans Historie kommer
							aldrig over hans Læber; først efter hans Død meddeles hans Skæbne af en
							rolig Fremmed.I denne saa stærkt forædlede Verden, der fra Digterens Haand har modtaget
							et Skønhedsstempel, er det nu, at Wilhelm flakker om uden Plan, men ikke
							uden Formaal, han søger efter Idealet: Idealet af en Livsstilling,
							Idealet af en Kvinde, Idealet af Dannelse. Han er først Købmand, saa
							Skuespiller, saa Læge. Han elsker Marianne, saa Grevinden, saa Therese,
							saa Nathalie. Han sætter Dannelsen først i Erfaring, saa i aandelig
							Finhed, saa i Forsagen, og han ender i anden Del med sociale
							Reformplaner og Reformforsøg, der i sin Tid gjorde Vandreaarene til et af de Værker, som de socialistiske
							Revolutionære ivrigst henførte til deres Retning. Men det Særegne ved
							Bogen er, at Wilhelm bestandig omformer sit Ideal. Han finder det ikke,
							han taber det saa at sige; ikke som om han blev Spidsborger, men Ordet
							taber sin Mening for ham.Det gaar ham overfor Livet, som det tit gaar den unge Mand overfor
							Filosofien. Han kaster sig over den, for i den at finde Oplysning om
							Gud, om Evigheden, om Livets Formaal og om sin Sjæls Udødelighed, men
							under Studiet taber disse Ord den Mening for ham, hvori han tidligere
							tog dem, han faar et Svar paa sine Spørgsmaal, men et Svar, som lærer
							ham, at disse Spørgsmaal maatte stilles anderledes. Saaledes gaar det
							Wilhelm i Virkeligheden med hans Længsel efter et forudfattet Ideal.
							Andre har favnet Skyen for Juno, han lader Skyen fare og trykker Juno
							til sit Hjerte.Næst efter Klosterbroderens Hjerteudgydelser var
							det Goethes Meister, der affødte Sternbald. Den er gennemgaaende en Efterklang af
							dette mægtige Værk. Straks da Meister kom ud,
							lagde  Tieck Planen til den først 41 Aar
							senere udkomne, højst interessante Novelle Den unge
								Snedkermester, i hvilken Helten, en i kunstnerisk Henseende
							næsten altfor fint dannet Snedker gennemgaar én med Meisters fuldkomment beslægtet Udviklingsgang i Forhold til
							adelige Krese, til Skuespilkunst og Teater og med
							Teater-Kærlighedshistorier. Han opfører som ægte Romantiker
							Shakespeareske Lystspil paa et efter Shakespearesk Mønster indrettet
							Salonteater og er Elsker saavel imellem Kulisserne som paa Scenen.Foreløbig blev imidlertid denne Plan skudt tilside for Sternbald. Den moderne Haandværker maatte vige Pladsen for
							Kunstneren fra Dürers romantiske Tid. I denne Bog er Gemyttet sat paa
							Tronen, men som purt Gemyt skilt fra Fornuft og Klarhed. Derfor er hele
							Bogen lutter Attraa og Smægten. Saaledes hedder det her f. Eks. om
							Reformationen, at den istedenfor en guddommelig Religionsfylde kun har
							avlet en fornuftig Tomhed, i hvilken alle Hjerter smægter. Og saaledes
							bliver den milde Sanselighed i Goethes Roman her til en brutal William
							Lovellsk Attraa. Naar Helten ser ind i sig selv, ser han som Lovell «en
							uudgrundelig Hvirvel, en henbrusende, larmende Gaade». I anden Udgave
							følte Tieck sig foranlediget til at bortskære en Del af de altfor
							hyppige, lystne Bade- og Drikkescener, mellem hvilke Helten i sin
							urolige Higen tumles.Dog Hovedsagen er, at her paa en ganske anden Maade end hos Goethe
							Virkeligheden forfines og destilleres. Den fortyndes, til den gaar op i
							Stemningsduft, til Personligheden drukner i Landskabet og Handlingen i
							Skovhornmusik. Det er i Sternbald Søndag hver
							Dag, og der raader her en stadig Andagtsstemning med Ørkesløshed og
							Klokkeklang. Bogens Livsanskuelse ligger i disse Ord af Helten: «Vi kan
							i denne Verden kun ville (*dolgoeO* ønske, længes), kun leve i
							Forsætter, den egenlige Handlen ligger hinsides.» Derfor handles her
							aldrig, de optrædende Personer farer, uhaandgribelige som Kometer, om
							som Kometer, deres Liv er Rækken af deres tilfældigt og uforsætligt
							oplevede Æventyr; de er stadig paa Rejsen efter Idealet, og da dette jo
							altid antages for bosat i Nærheden af Rom, ender Bogen dèr, forøvrigt
							uden Slutning, og den blev aldrig senere fortsat.I samme Grad nu som Sternbald er niere
							drømmeagtig og usammenhængende end Meister, i
							samme Grad sætter Novalis den over hin. Thi, siger han, Kærnen i min
							Filosofi er, at  Poesi er det ubetinget
							Virkelige, og Alt des sandere, jo mere poetisk det er. Digteren skal
							derfor ikke idealisere, men trylle. Den sande Poesi er Æventyrets Poesi.
							Et Æventyr er som et Drømmebillede uden Sammenhæng, og Æventyrets Styrke
							er den at være Sandhedens Verden stik modsat og dog aldeles lig. Den
							fremtidige Verden er, siger han, det fornuftige Kaos, det Kaos, der
							kæmper sig igennem. Det ægte Æventyr maa derfor tillige være profetisk
							Fremstilling, ideal, ubetinget nødvendig Fremstilling. Den ægte
							Æventyrdigter er Fremtidens Seer. Romanen er derfor ligesom den frie
							Historie, ligesom Historiens Mytologi. Da Kærlighed er den Form af
							Sædeligheden, der betinger Muligheden af Magi, er den Romanens Sjæl,
							Urgrunden i alle Romaner. Thi hvor sand Kærlighed er, dér forekommer
							Æventyr, magiske Begivenheder.Ud fra disse Novalis's rigtignok meget dunkle, men dog i en vis Forstand
							utvetydige Anskuelser om Poesiens og Romanens sande Væsen er det let at
							forstaa hans Domme om Wilhelm Meister, som han i
							sin tidligste Ungdom i højeste Grad havde beundret. I Wilhelm Meister bøjes jo netop Poesien ligesom i Tasso tilsidst ind under Virkeligheden. For
							Novalis er dette det Skændigste af Alt, Synd mod Poesiens Helligaand.
							Ikke tilintetgøres eller begrænses skal Poesien i Romanen, men
							forherliges, forklares.Han beslutter da at skrive en Roman, som skal være det ligefremme
							Modstykke til Meister. Ja han bestemmer med
							smaalig Omhu, at endog ved fuldkomment ens Tryk og Format skal Heinrich v. Ofterdingen fremstille sig som
							Sidestykke til Goethes Bog. Det er jo den, som skal fældes, dens
							verdslige Livsanskuelse, som skal besejres af Ofterdingens trolddomsagtigt underfulde. Han skriver til
							Tieck: «Min Roman er i fuld Gang - det Hele skal være en
							Forgudelse af Poesien. Heinrich v. Ofterdingen bliver i første Del
							modnet til Digter, i anden Del forklaret som Digter. Den vil have
							mangehaande Ligheder med din Sternbald, kun ikke
							Letheden, dog er denne Mangel maaske ikke ugunstig for Indholdet.» Om
							Goethe og Wilhelm Meister dømmer han saaledes:
							«Goethe er ganske praktisk Digter. Han er i sine Værker, hvad
							Englænderen er med Hensyn til sine Varer: højst ligefrem, net, bekvem og
							varig. - Han har som Englænderne en naturlig økonomisk og en
							gennem Forstand erhvervet ædel Smag. Wilhelm Meisters
								Læreaar er paa en vis  Maade
							aldeles prosaisk og moderne. Det Romantiske gaar tilgrunde deri, ogsaa
							Naturpoesien, det Underfulde. Bogen handler kun om sædvanlige
							menneskelige Ting; Naturen og Troen paa dens lønlige Kræfter er ganske
							glemte. Det er en poetiseret borgerlig og huslig Historie, det
							Underfulde deri bliver udtrykkelig behandlet som Poesi og Sværmeri.
							Kunstnerisk Ugudelighed er Bogens Aand ... Wilhelm
								Meister er egenlig en Candide rettet
							imod Poesien.»I Modsætning hertil vil da Novalis levere en Roman, i hvilken Alt
							tilsidst opløser sig i Poesi, eller hvad der i hans Sprog er det Samme,
							i hvilken Verden til Slutning bliver Gemyt. Thi Alt er Gemyt. «Naturen
							er for vort Gemyt, hvad et Legeme er for Lyset, hedder det i Bogen.
							Legemet holder det tilbage, bryder det i ejendommelige Farver o. s. v.
							Menneskene er Krystaller for vort Gemyt.»Romanen er da en Allegori, til hvilken det i den indlagte Æventyr
							indeholder Nøglen. Æventyret skal vise, hvorledes den sande evige Verden
							bliver til, skildre Tilbagebringelsen af det Elskovens og Poesiens Rige,
							hvori det store Verdensgemyt «overalt bevæger sig og blomstrer
							uendeligt». Da, som det hedder i et af Novalis's Brudstykker, den
							nuværende Himmel og Jord er af prosaisk Natur og vore Dage en Nyttens
							Tidsalder, maa en poetisk Dommedag gaa forud, en Fortryllelse løses,
							inden det nye Liv kan blomstre frem: Kong Arctur og hans Datter slumrer
							indefrosne i deres Ispalads. De udfries af Fabelen, *dolgoeO* Poesien og dens Broder Eros. Eros er Barn af den urolige Fader, Forstanden, og den
							trofaste Moder, Hjertet. Fabelen . er Foster af en Utroskab fra
							Forstandens Side, avlet af ham. med Maanens Datter Fantasi. Hun kalder
							sig en Guddatter af Husaltrets Vogterinde Sophia, den himmelske Visdom.Mod de gode Magter i denne skeletagtige Allegori foranstalter Skriveren en Sammensværgelse. Skriveren er
							Prosaens, den indskrænkede Oplysnings Aand; han skildres som bestandig
							skrivende. Naar Sophia dypper det af ham Skrevne i en Skaal, der staar
							paa Alteret, bliver stundom en lille Smule af det staaende, stundom
							udslettes Alt. Rammer nogle Draaber fra Skaalen ham, falder en Mængde
							Tal og geometriske Figurer ned, som han med megen Iver trækker paa en
							Traad og binder sig til Prydelse om den magre Hals. Skriveren er
							Novalis's Nureddin. Ved hans Anslag bliver Faderen og Moderen bundne,
							Alteret nedbrudt.Men Fabelen er undkommen. Den stiger først ned i det Ondes Rige og
							udrydder det Onde ved at give de dødbringende Skæbnegudinder
							Lidenskaberne i Vold. Saa er Tid og Dødelighed ophævet. «Hørret er
							spundet op, det Livløse er atter besjælet, det Levende vil regere.» I en
							almindelig Verdensbrand lider Moderen, Hjertet, Flammedøden; i Baalet
							gaar den tidligere Verdens Stjerne, Solen, tilgrunde og Flammen smelter
							Isen om Arcturs Palads. Eros og Fabel drager ind deri over en ny
							lykkelig Jord, der udbreder sig under en ny Himmel. Fabel har fuldendt
							sin Sendelse; thi hun fører Eros til hans Elskede, Kongens Datter.
							Poesiens og Kærlighedens Rige er grundfæstet.Grundfæstet er nu Evighedens Rige,en kærlig Fred afslutter alle Krige.Fortidens Kval er nu kun Drøm og Minde,Sophia evigt Hjerternes Præstinde.Sophia indtager samme Plads i denne forstandstørre Allegori som Beatrice
							i Dantes berømte Digtning.Selve Romanens Forherligelse af en gammel Mestersanger og derigennem af
							Poesien er kun en Omskrivning af Hardenbergs egne Skæbner og
							Bestræbelser. Heinrich v. Ofterdingens stille Barndomshjem minder om
							Hardenbergs eget. En Drøm, der synes dobbelt rig paa Varsler, fordi
							Faderen engang som Yngling har drømt en lignende, lader ham forudane sit
							Digterlivs hemmelige Lykke og visor ham i Form af en vidunderlig blaa
							Blomst hans Maal.Heinrich rejser med sin Moder og sammen med nogle Købmænd til Augsburg
							for at lære Verden at kende. Dels Rejsehændelserne, dels hans
							Rejsekammeraters Fortællinger beriger ham med Indtryk og befrugter de
							Spirer til digterisk Frembringen, der findes i hans Sjæl. Thi al deres
							Tale drejer sig om Poesi og Digtere; de fortæller ham Arionssagnet og
							Folkeæventyr, i hvilke Digtere stilles i Rang med Konger, og filosoferer
							overhovedet over Poesien og Kunsten, ikke som Købmænd fra Middelalderens
							mest barbariske Tid, men som Romantikere fra Datiden. En af dem giver f.
							Eks. følgende panteistiske Forklaring af Menneskets Drift til bildende
							Kunst: «Naturen vil selv have Nydelse af alt det kunstnerisk Formede i
							den, og derfor har den forvandlet sig til Mennesker. I Menneskesindet
							glæder den sig nu selv over sin Herlighed, udskiller det Behagelige og
								 Liflige ved Tingene og frembringer
							det for sin egen Skyld paa en saadan Maade, at den paa mangfoldig Vis,
							overalt og altid, kan have og nyde det.»Paa en Ridderborg træffer Heinrich en fangen østerlandsk Kvinde, hvis
							inderlige Klagesang det er ganske lærerigt at sammenligne med den fangne
							Østerlænderindes Klage La captive i Victor Hugos
								Les Orientales.I en hemmelighedsfuld Eneboers Bog, der er Forbilledet for Kuliemandens
							Bog i Ingemanns Valdemar Sejer, finder Heinrich
							sin egen Livsskæbne optegnet.De Rejsende ankommer til Augsburg, og Heinrich lærer her en Digter og en
							henrivende ung Pige at kende. I Klingsohr staar den udviklede Digter for
							ham, og dennes Udtalelser minder paa mange Maader om Goethes. Næsten
							Alt, hvad Klingsohr siger, er overraskende fornuftigt og sundt; man
							begriber neppe, at Novalis selv ikke har kunnet tage sig noget deraf til
							Hjerte. Saaledes siger han: «Jeg kan ikke noksom tilraade Jer at følge
							Eders naturlige Lyst til at trænge ind i hvorledes Alt sker efter
							Aarsagsloven. Intet er Digteren uundværligere end Indsigt i enhver
							Gernings Art, og Bekendtskab med Midlerne til at naa ethvert Maal ....
							Begejstring uden Forstand er unyttig og farlig, og Digteren vil kun
							kunne gøre faa Undere, ifald han selv troende studser over Undere ...
							Den unge Digter kan ikke være for kold, for betænksom. Til den sande
							melodiske Veltalenhed hører en omfattende, opmærksom, rolig Forstand.»
							Dog i ét Punkt er Klingsohr og Novalis aldeles enige, nemlig i, at Alt
							er og maa være Poesi. «Det er ret slemt, at Poesien har et særskilt
							Navn, og at Digterne udgør et særegent Laug. Poesien er slet ikke noget
							Særligt. Det er den for Menneskeaanden ejendommelige Handlemaade. Digter
							og tragter ikke ethvert Menneske i ethvert Minut?»Da Heinrich ser Klingsohrs Datter Mathilde, er al hans Elskovslængsel
							tilfredsstillet. Han er tilmode som ved Drømme-Synet af den blaa Blomst.
							Da drukner den Elskede. Heinrich mister hende som Novalis selv havde
							mistet Sophie von Kühn. Ganske nedbrudt forlader han Augsburg. Saa
							trøster et Syn (som de Syner, Novalis selv havde havt ved Sophies Grav)
							ham i Sorgen; han ser den Afdøde og hører hendes Stemme.I et fjernt Kloster, hvis Munke, Præster for Vedligeholdelsen af «den
							hellige Ild i unge Gemytter», synes at udgøre en Art  Aandekoloni, lever han «blandt Afdøde». Han
							gennemlever de Stemninger, som er udtrykte i Novalis's Hymner til
							Natten, og vender saa fra Aandeverdenen tilbage til Livet. Han elsker
							for anden Gang og et ikke mindre underfuldt Væsen end det, der var
							Genstand for hans første Kærlighed. Gyane erstatter ham Mathilde.Romanens anden Del er kun udkastet: Hele Verden flakker Heinrich rundt.
							Efter at have oplevet alt Jordisk skulde han «vende tilbage til sit
							Gemyt som til sit gamle Hjem». De jordiske Forhold forandrer sig til et
							rent Aanderige. «Verden bliver Drøm, Drømmen Verden.» Heinrich finder
							Mathilde igen, men Mathilde er ikke mere forskellig fra Gyane, hans
							anden Elskede - ganske som Julie i Novalis's eget Liv blev
							opfattet som den genfødte Sophie. Og nu bliver «Gemyttets Fest»
							højtideligholdt som Kærlighedens og den evige Troskabs.Ved denne Fest fejrer Allegorien sine skønneste Triumfer. Det gode og det
							onde Princip træder op i Væddekamp og synger Vekselsange, ligeledes
							Videnskaberne, ja endog Matematiken. Indiske Planter bliver besjungne.
							Formodenlig har Lotusblomsten som mere eller mindre egnet til blaa
							Blomst skullet spille en Rolle. - Slutningen er kun yderst let
							antydet. Heinrich finder den blaa Blomst, det er Mathilde ... Heinrich
							plukker den blaa Blomst og forløser Mathilde fra den Fortryllelse, som
							har overvældet hende; men hun mistes atter. Han stivner af Smerte og
							bliver til en Sten. Edda, som tillige er den blaa Blomst,
							Østerlænderinden og Mathilde [Firdobbeltgængeri!], ofrer sig til Stenen.
							Han forvandler sig til et klingende Træ. Cyane omhugger Træet og
							opbrænder sig med det, Heinrich bliver da til en gylden Vædder.
							Edda-Mathilde maa ofre den, og han bliver atter Menneske. «Under alle
							disse Forandringer har han alleslags underlige Samtaler.» Man tror det
							villigt.Det i den danske Literatur til Heinrich v. Ofterdingen
							nærmest svarende Digt er Ingemanns af Grundtvig beundrede De sorte Riddere. Hvor beslægtet Ingemanns
							Stemningsliv under Udarbejdelsen var med den tyske Romantikers, kan ses
							af hans Selvbiografi. «Det store bevægede Verdensliv udenfor mig agtede
							jeg i hele denne Periode kun lidet paa. Selv Flammerne fra Moskva, den
							store Armés Undergang og Napoleons Fald var mig transitoriske Fænomener
							...; selv i Tysklands Befrielseskamp saa jeg kun det søndersplittede
							Folkeliv i Tvedragt med sig selv  og de
							ædleste Kræfter uden Enhed og Sammenhold i deres Inderste. Mellem Idélivet og Menneskelivet blev der mig et
								svælgende Dyb, som kun Kærlighedens og Poesiens himmelske
							Regnbue kunde lægge Broen over ... Jeg digtede mig ind i en
							Æventyrverdens Labyrint, hvori Kærligheden var min Ariadnetraad, og
							hvori jeg med Livspoesiens Verdensharpe, hvis Strenge Genien udspænder
							imellem Fjælde over Afgrundene, vilde dysse
								Tilværelsens Uhyrer i Søvn og opløse alle Dissonanser og Gaader
							i den forstyrrede Verdensharmoni.» Grueligt blev Resultatet.Det er tydeligt nok, at Novalis i Ofterdingen har
							naaet sit Øjemed at frembringe Noget, der er Wilhelm
								Meister saa uligt som muligt. Den blaa Blomst var jo Idealets
							Sindbillede. Her er Virkeligheden gaaet helt op i Idealet, og Idealet
							gaaet helt op i Sindbilledet. Poesien er reven fuldstændigt løs fra
							Livet. Ja Novalis mener, at dette er det Rette. Saaledes siges der i
							Romanen om Digterne: «Store og mangfoldige Begivenheder vilde blot
							forstyrre dem. Et simpelt Liv er deres Lod, og kun
								gennem Fortællinger og Skrifter maa de gøre sig bekendt med
							Verdens rige Indhold og talløse Særsyn. Kun sjældent tør i deres
							Levedage en Begivenhed nogen Tid drage dem ind med i sin raske Hvirvel
							for ved nogle Erfaringer at underrette dem nøjere om handlende
							Menneskers Stilling og Karakter. Deres modtagelige Sind bliver
							tilstrækkeligt sysselsat af nære, ubetydelige Begivenheder ... Da de
							allerede her paa Jorden er i Besiddelse af den himmelske Ro og ikke
							rives med af jordiske Begærligheder, indaander de kun Duften af de
							jordiske Frugter og er frie Gæster, hvis gyldne Fod træder let, og hvis
							Nærværelse uvilkaarligt faar Alle til at slaa Vingerne ud ... Naar man
							sammenligner Digteren med Helten, finder man, at Digterens Sange ikke
							sjældent har vakt Heltemodet i ungdommelige Hjerter, men at
							Heltegerninger vistnok aldrig har kaldt Poesiens Aand tillive i noget
							Gemyt.»Grundvildfarelsen lod sig ikke forme skarpere. Ikke for Livet og dets
							Bedrifter er Poesien efter denne Anskuelse et Udtryk, nej Liv og Daad
							har Poesien til Udgangspunkt. Den skaber Liv. Upaatvivleligt gives der
							Poesi, om hvilken dette kan være sandt, men er der en Poesi, om hvilken
							det aldrig kan gælde, da er det vel denne. Til hvilken Bedrift i al
							Verden skulde den kunne opflamme? Til at forvandle sig til et syngende
							Træ eller  til en gylden Vædder? Her er
							jo nemlig slet ikke Tale om Daad, her er kun Tale om Længsel.Alt det Bedste i Novalis's Poesi er kun et Udtryk for denne Længsel, der
							strækker sig fra den rene Natur-Attraa til det højeste Sværmeri. Det
							Skønneste, han har frembragt, er rimeligvis et Digt om unge Pigers
							sanselige Attraa og et andet om unge Mænds Længsel mod hinanden i
							ungdommeligt Venskabs Sværmeri.Henrivende er i Romanen den Sang, i hvilken de unge Piger klager over
							deres haarde Lod i Livet. Her er den blaa Blomst kun den forbudne Frugt.
							Men Længselen er udtrykt med sødt Skelmeri.I en helt anden højtidelig og inderlig Stil er den kommen til Orde i
							dette Digt til en Ven:Was passt, das muss sich runden,Was sich versteht, sich finden,Was gut ist, sich verbinden,Was liebt, zusammen sein,Was hindert, muss entweichen,Was krumm ist, muss sich gleichen,Was fern ist, sich erreichen,Was keimt, das muss gedeihn.Gieb treulich mir die Hände,Sei Bruder mir und wendeDen Blick vor deinem EndeNicht wieder weg von mir.Ein Tempel, wo wir knien,Ein Ort, wohin wir ziehen,Ein Glück, fur das wir glühen,Ein Himmel mir und dir!Her er Længselen omtrent som Korsfarernes, en Søgen ud i det vide Fjerne
							efter et ophøjet Maal. Den blaa Blomst smelter sammen med den blaa
							Horisont. Dens Farve antyder jo ogsaa Fjernhed.Lad os da endnu engang rette vor Opmærksomhed paa den. I Spielhagens Problematiske Naturer siger en af Personerne:
							«De husker vel den blaa Blomst i Novalis's Fortælling? Det er den
							Blomst, som endnu ingen Dødeligs Øje har skuet, og hvis Duft dog
							opfylder Verden. Ikke enhver Skabning er fint nok organiseret til at
							fornemme dens Vellugt; men Nattergalen er beruset af den, naar den i
							Maaneskin eller ved Morgengry synger, klager  og hulker, og det Samme var og er alle de
							taabelige Mennesker, som i Prosa og Vers har klaget deres bitre Nød for
							Himlen, og endda Millioner Andre, hvem ingen Gud har forlenet Evnen til
							at udtale, hvad de lider, men som i deres stumme Kval ser til Himlen,
							der ingen Barmhjertighed har med dem. Ak fra denne Sygdom gives der
							ingen Redning - ingen undtagen Døden. Den, der engang har
							indaandet Duften af den blaa Blomst, har ikke en rolig Time mere i dette
							Liv. Som om han var en ryggesløs Morder, som om han havde stødt Herren
							bort fra sin Dørtærskel, saaledcs drives han frem uden Rist eller Ro,
							hvormeget hans mødige Lemmer end smerter ham, og hvor inderligt han end
							længes efter at lægge sit trætte Hoved til Hvile. Vel beder han i en
							eller anden Hytte om en Lædskedrik, naar Tørsten plager ham, men han
							giver det tømte Bæger tilbage uden at takke; thi der svømmede et hæsligt
							Kryb i Vandet, eller Bægeret var ikke rent. I ethvert Tilfælde,
							Vederkvægelse fandt han ikke. Vederkvægelse! hvor er det Øje, vi engang
							har skuet ind i for aldrig mere at ville se ind i noget andet, mere
							ildfuldt, mere straalende! Hvor er det Bryst, vi engang har hvilet ved
							for aldrig mere at ville høre et andet varmere, mere elskovsglødende
							Hjertes Banken? Hvor er det, hvor? ...»«Kærlighed, svares der, er Duften af den blaa Blomst, der, som De nys
							sagde, fylder den hele Verden, og i ethvert Væsen, som De elsker af hele
							Deres Hjerte, har De fundet den blaa Blomst.»«De løser alligevel ikke Gaaden paa den Maade,» svarer Helten sagte og
							sørgmodigt; «thi netop den Betingelse, at vi skal elske af vort hele
							Hjerte ... den kan vi ikke fyldestgøre. Hvem af os kan elske med hele
							sit Hjerte? Vi er Alle saa trætte og udmattede, at vi ikke er i
							Besiddelse af det Mod og den Kraft, som udfordres til en sand, alvorlig
							Kærlighed, der ikke finder Ro eller Hvile, før hver en Tanke i vor Sjæl,
							hver en Følelse i vort Hjerte, hver en Blodsdraabe i vore Aarer tilhører
							den.»Denne sidste Fortolkning er fin og smuk, den er ikke usand, men den er
							ikke udtømmende. Den blaa Blomst er ikke blot i Kærlighed, men i alle
							Livets Retninger den fuldkomne og forsaavidt ideale, men rent personlige
							Lykke. Da denne efter sit Væsen ikke kan naaes, er Længselen efter den
							selve den bestandige, urolige Higen fra Sted til Sted, som alle
							Romantikerne skildrer.Neppe en af de helt tyske Romantikere er den romantiske Længsels Digter
							som den tyskfødte, dansk digtende Schack Staffeldt. Men hos ham er
							Længselen ikke fremstillet, som satte den ogsaa udadtil Mennesket i Uro.
							Den er hos ham for dyb til at kunne tilfredsstilles ved nogen
							Forflytning i Rummet. Hos en hel Række af de senere Romantikere derimod
							træder Længselen frem som den urolige Attraa, der driver Mennesket fra
							Sted til Sted.Mest typisk synes Fremstillingen mig i Eichendorffs Roman Af en Døgenigts Liv (1824). Denne Bog er
							forfattet tyve Aar efter Ofterdingen af en dog
							kun ti Aar yngre Forfatter, Joseph, Friherre von Eichendorff, Discipel
							af Tieck, en Ultra Romantiker med et fromt, elskværdigt Sind.Eichendorff blev født 1788 i det øvre Schlesien som Søn af en højadelig
							Familie. Hans første Opdragelse blev, da Slægten var katolsk, ledet af
							en katolsk Gejstlig. Ved Universitetet i Halle, ved hvilket han laa fra
							1805 for at studere Jus, hørte han blandt andre Professorer
							Schleiermacher og Steffens, af hvilke især den sidste tiltrak ham
							stærkt. Her gjorde han ogsaa det første Bekendtskab med de romantiske
							Digtninge, og Novalis aabnede ham en ny, anelsesrig Drømmeverden. Straks
							i sine første Ferier besøgte han i Wandsbeck den gamle Glaudius, hvem
							han fra sine Drengeaar af nærede en lidenskabelig Kærlighed til, fordi
							Claudius's Blad Wandsbecker Bote i den Tid, da
							han af sin Hovmester blev plaget med Børnebøger i Oplysningstidens Stil,
							havde været hans bedste Trøst. Noget af Claudius's milde Lune findes
							ogsaa i Eichendorffs Poesi.1807 drog han til Heidelberg, gjorde Bekendtskab med de der levende
							Romantikere, blandt hvilke Arnim, Brentano og Görres var de mest
							fremragende, og blev Medarbejder saavel ved Udgaven af Folkeviserne i
								Des Knaben Wanderhorn som ved Görres' Skrift
							om Folkebøgerne. 1809 traf han i Berlin igen sammen med Arnim og
							Brentano; han blev her ogsaa bekendt med Adam Müller, der gjorde et ikke
							ringe Indtryk paa ham, og blev desuden stærkt greben af Fichtes
							Forelæsninger.Da der ikke aabnede sig Udsigter for ham i det daværende Prøjsen, gik han
							i 1810 til Wien for at træde ind i østerrigsk Statstjeneste, omgikkes
							med Friedrich Schlegel, sluttede et hjerteligt Venskab med dennes
							Stedsøn, Maleren Philip Veit, og skrev sin første altfor romantiske
							Roman Ahnung und Gegenwart, der  er blot Fantasteri og Lyrik. Men allerede her
							vilde han, som i sine senere Frembringelser, stille «Menneskets indre
							Sundhed og Friskhed, dets inderlige Samstemmen med Naturen i Skove,
							Strømme og Bjerge, i lysende Morgener og drømmeriske Stjernenætter i
							Modsætning til den store Verdens tomme Fornøjelser og Tidsalderens
							affekterede Snerperi eller virkelige Fordærvethed». Her, som i alle hans
							Arbejder, er det Æventyrlige fremherskende. Saasnart han forlader det
							lystige romantiske Flakkelivs Omraade, staar han i Fare for at forfalde
							til det Spøgelseagtige og Græsselige.Hans Hensigt at gaa i østerrigsk Tjeneste blev forpurret ved den
							Beslutning, han fattede, at deltage i Krigen mod Napoleon. Han traadte
							ind i det Lützowske Frikorps og blev indlemmet i en Landeværnsbataillon.
							Neppe havde han faaet sin Afsked, før han efter Napoleons Tilbagekomst
							fra Elba atter meldte sig til Krigstjeneste, og han rykkede med de tyske
							Tropper ind i Paris.Da han senere fik Ansættelse i det prøjsiske Kultusministerium, udviklede
							han sig til en samvittighedsfuld og dygtig Embedsmand, indtil en
							Uenighed mellem Regeringen og de katolske Biskopper (1840) bragte ham
							som overbevist Katolik i et spændt Forhold til Ministeren. Man gav ham
							ikke straks den Afsked, han søgte om, men overdrog ham Affattelsen af en
							Betænkning om Istandsættelsen af Slottet Marienburg.Han studerede bl. A. Spansk, oversatte flere Autos
								sacramentales af Calderen og nærmede sig under disse Studier
							stedse mere de pavelige Førere. I sine senere Leveaar behandlede han
							Tysklands nyere Literaturhistorie i katolsk Aand. Han fremstillede især
							den romantiske Skole og dens Retning mod Romerkirken saaledes som var
							denne Retning det Betydeligste og Sandeste ved Skolen og skildrede
							enkelte af Førernes Omslag med Hensyn til disse Bestræbelser som et
							Frafald fra Sandheden og overhovedet som et Tegn paa literært Forfald.
							Han saa med Ringeagt ned paa Schillers Helte med deres «retoriske
							Idealitet» og paa Goethes Smaasange med deres «sindbilledlige
							Naturpoesi». I Modsætning dertil var, siger han, Romantikens Idé Hjemve, Længselen efter det tabte Hjem, det vil
							sige den Alle omfattende Kirke. Med disse usunde Anskuelser forenede
							Eichendorff en sand, stærkt lyrisk Evne som Digter, og Ingen har bedre
							end han i sammentrængt Form givet Billeder af den romantiske Skoles  Længsler og Idealer. I den lille Bog
								En Døgenigts Liv nynner og synger den hele
							oprindelige Romantik som indelukket i et Bur. Her er Alt: Skovduft og
							Fuglesang, Rejselængsel og Rejselyst, særligt til Italien,
							Søndagsstemning og Maaneskin, det ægte romantiske Landstryger- og
							Dagdriverliv, en Uvirksomhed, «saa Lemmerne ordenlig af den lange
							Lediggang gaar af Led», og det er Helten, «som skulde han af Dovenskab
							falde fra hinanden.»Døgenigten er en ung, fattig Møllersøn, hvis Livs eneste Lyst er at ligge
							under Træerne og se op mod Himlen, at sværme rundt med en Citer paa sin
							Bag, at synge sværmeriske Viser til samme Citer, ubekymret om alle denne
							Jords Herligheder, men saa skønt, at alle Hjerter længes. «Enhver, siger
							han, har sin Plads anvist paa denne Jord, har sin varme Kakkelovn, sin
							Kop Kaffe, sin Kone, sit Glas Vin om Aftenen og er saaledes ret
							tilfreds. Jeg føler mig aldrig rigtigt tilpas.» Han tilbeder en høj,
							fornem, dejlig Dame, hvem han har set et Par Gange, og skriver hende fra
							sit underordnede Stade i Livet (han er Gartner) en smuk og følelsesfuld
							Vise til:Hvorhen jeg end kan skue,i Mark, i Skov, ved Vold,paa Fjæld saa vel som ved Tue,o høje, skønne Frue,jeg hilser dig tusindfold.Her i min Have finderjeg yndige Blomster nok. I Kransene, som jeg vinder,jeg tusinde Tanker binderog Hilsener med i Flok.Jeg tør hende ingen give,hun er for skøn og stor.Visne Kransene blive.Kun Elskoven er i Liveog evigt i Hjertet gror.Med Skovl og Hakke i Dyngermin Jord jeg kaster brav;om Kval end mit Hjerte tynger,jeg graver væk, og syngerog graver mig snart min Grav.Ved hendes Indflydelse forfremmes han til Slottets Rodemester og arver
							fra sin Forgænger en prægtig rød Slobrok  med gule Prikker, et Par grønne Tøfler, en Nathue og nogle Piber med
							lange Rør. Iført sin nye Herlighed, røgende af den længste Pibe, han kan
							finde, tilbringer han nogen Tid i stille Ørkesløshed, rykkende alle
							Kartoflerne og Grøntsagerne op af sin Have og plantende Blomster i
							Stedet, lyttende med Henrykkelse efter fjerne Jagthorns- og
							Posthorns-Toner, hver Morgen ydmygt læggende sin Buket paa et Stenbord,
							hvor hans Dame vil finde den, indtil hun endelig forsvinder fra hans
							Synskres. Som han en skøn Dag nu sidder alene med sin Regnskabsbog og
							sin støvede Citer, falder en Morgenstraale fra Vinduet netop blinkende
							over dens Strenge. «Det gav en rigtig Klang i mit Hjerte. Ja kom kun, du
							tro Strengeleg, vort Rige er ikke af denne Verden.» Saa forlader han
							Regnskabsbog, Slobrok, Tøfler og Piber for at vandre ud i den vide, vide
							Verden, først til Italien.Døgenigten er nu den mest pudserligt kejtede og barnagtige Mathis, man
							kan finde; sjæleligt talt er han ti Aar gammel og bliver aldrig ældre. I
							enkelte vanskelige Forhold, hvor hans Uskyld fristes, er han kysk af
							Uerfarenhed, som en af H. C. Andersens Helte, Improvisatoren eller O. T.
							Han aner aldrig, hvad der hænder ham. Alt foregaar med ham uden
							Indgriben fra hans Side. Omkring ham grupperer sig lutter Personer, der
							driver ligesaa frie Bestillinger som han, Malere, der rejser til
							Italien, en Kunstner, der bortfører sin Dame, Musikanter, som drager fra
							By til By, og Studenter paa Fodvandring, syngende Studenterviser.
							Overfor dette søgende og flakkende Liv tager det daglige sig
							selvfølgelig ud som en evindelig Ensformighed. Da Helten kommer tilbage
							til sin Fødeby, finder han den ny Rodemester i sin Dør, iklædt den samme
							Slobrok med Prikker, de samme Tøfler o. s. v. Det er Situationen i
							Heibergs Alferne mellem Grimmemann og
							Mannegrimm. Efter hele sit Liv igennem at have søgt sin blaa Blomst,
							finder han hende i sit Hjem, og den første Henrykkelse skildres
							spøgende, næsten i den Manér, H. C. Andersen senere slaar ind paa,
							saaledes: «Jeg var saa vel tilmode over, at hun snakkede saa muntert og
							fortroligt med mig; jeg havde kunnet høre paa hende lige til
							Morgenstunden. Jeg var saadan rigtig fornøjet i min Sjæl og trak en
							Haandfuld Krakmandler op af Lommen, som jeg havde bragt med fra Italien;
							hun tog ogsaa af dem, vi knækkede dem og saa tilfredse ud i den stille
							Egn.»Døgenigten er her en Repræsentant for den romantiske Søgen  og Higen, omtrent som hos os de unge Elskere er
							det i Heibergs Ungdomsarbejder Dristigt vovet, halvt
								er vundet og Pottemager Walter. Han er Talsmand for de brødløse
							unyttige Kunster og den uendelige Længsel.Den uendelige Længsel! Man fastholde dette Ord; paa den er det, den
							romantiske Poesi er bygget. Ogsaa i Danmark træffer man i et vist
							Tidsrum den frie Vandrelyst og dens Længsel gjort til Livskilden. Først
							Udvé, saa Hjemvé. Man tænke et Øjeblik paa en Forfatter som Goldschmidt,
							hvis hele Poesi i Virkeligheden har sin Oprindelse i Længsel, i «sugende
							Savn» for at bruge et af hans egne Yndlingsudtryk. Eller man gaa tilbage
							til saadanne Tvillingaander som Poul Møller og Christian Winther, og man
							vil finde samme Retning og samme Forbillede.Poul Møllers Type, det er Den krøllede Frits.
							Bondedrengens Sang:Farvel! min velsignede Fødeby,min Moders Gryde ryger i Sky,min Faders Kvie gumler i Stald,min Søsters Hane sover paa Hald,jeg vil løbe min Vejindeholder lutter Udvé.Denne Sang vækker Vandrelysten hos den krøllede Frits, og han begiver sig
							paa Vej for at opsøge «den ubekendte Skønne». Han finder først Marie,
							saa Sophie, og ægte romantisk ender Fortællingen midti; thi denne
							Flakken og Søgen kan fortsættes i det Uendelige, saa længe den
							ungdommelige Længsel holder ud.Den eneste egenlige Type, Chr. Winther har dannet, det er Folmer Sanger
								i Hjortens Flugt Denne Skikkelse, i hvilken
							Winthers Poesi er legemliggjort, er i Et og Alt den romantiske
							Ubundethed som Person. Grundtemaet er her den romantiske Uro og Søgen,
							Vilkaarlighed og Længsel, Trangen til at strække sig frit under
							Trækronerne og lytte efter Kildevældets Tale, til ustadig og rastløs at
							vandre og flakke om under Sang. Folmers sidste Vise er et sandt
							Romantikens Program.En fin elskværdig Sanselighed danner her det nye varierende Element i
							Modsætning til den grovkornede Sundhed og Drøjhed, som Poul Møller har
							givet sin Frits med af sit Eget. Men mest betegnende er dette romantiske
							Træk hos Poul Møller, netop fordi hans Sundhed forøvrigt saa let bringer
							til at overse det  og saa længe har
							bragt Læseverdenen dertil. Med hans Begejstring for en Fortid, der var
							højst forskellig fra det Billede, han giver af den:Der var en Tid, da vort gamle Landvar fuldt af taarnede, røde Paladsermed hans romantiske Kærlighed til denne Uvidenhedens og Trældommens Tid,
							hænger hans Had til altfor mange frisindede Bestræbelser i Datiden
							sammen. I hans Biografi hedder det: «Det var en Paastand, som han i sine
							senere Aar med komisk Alvorlighed forfægtede, at alle liberale
							Agitatorer af Betydenhed var Jøder.» Og et andet Sted siges der: «Han
							var overhovedet tilbøjelig til at betragte de Liberales Stræben som et
							Udtryk af lavere Naturtilskyndelser, saasom af Herskesyge eller
							Egennytte, hildet i det Materielles Tjeneste, og derfor fjendtlig mod
							sand Poesi. Kunst og andre af Livets højere Interesser. Man ser dette f.
							Eks. af den Forbindelse, han, som før omtalt, vilde finde mellem
							Liberalismen og Judaismen, mod hvilken sidste han ingenlunde var gunstig
							stemt.» Der ligger, synes mig, en god Klump Indskrænkethed i disse Ord.
							Føjer man nu hertil hans daarlige Afhandling om Udødeligheden, hans Kunstnerert mellem Oprørerne, hans Ytringer om
							Kvindens Frigørelse, at for en Kvinde det at skrive er det Samme som at
							trumfe dygtigt i Bordet eller med en rask mandhaftig Spytten beskrive
							Buer i Luften, at Fru de Staël og George Sand er aandelige
							Vanskabninger, at det er uskønt, «ja vederstyggeligt» for en Kvinde at
							skrive Digte - saa har man Billedet af en i visse Maader
							mindre fordomsfri Romantiker end de tyske, og man kan ikke undre sig
							over, at ogsaa for ham den evindelige Higen bliver Poesiens
							Udgangspunkt.Hans Student gaar igen i Flostrups Studenter. Ogsaa de flakker om:Den evige Higen, som aldrig faar Fred,det er Fodrejsens dybeste Hemmelighed.Pudsigt sygelige Former antog denne hele Livet gennemtrængende Længsel i
							mindre sunde romantiske Sjæle. Den bekendte tyske Æstetiker Frants Horn
							har skrevet en Selvbiografi, i hvilken han fortæller, at allerede i hans
							tredje eller fjerde Aar  var han i Stand
							til poetisk Smægten og til Anelse om et Liv i det tilsyneladende Døde,
							samt at blandt verdslige Sange følte han sig først og med uimodstaaeligt
							Trylleri tiltrukket af et barnligt-hemmelighedsfuldt Folkevers. Han
							anfører det, og det viser sig, at det er det gode gamle: Oldenborre
							flyv! flyv!Maikäfer flieg!Dein Vater ist im Krieg.Deine Mutter ist im Pommerland,und Pommerland ist abgebrannt.Maikäfer flieg!De andre Børn var haardhjertede nok til at le af dette Digt. Men ham
							syntes det saa rørende. Den stakkels Oldenborre var et fader- og
							moderløst Barn. Faderen var i Krig, og «hvor kunde den ikke føre ham
							hen!» Og Moderen? om hende «var Efterretningerne endnu ubestemtere». I
							Pommern! Og Pommern brændt! Hvilket Spillerum for Fantasien, og nu
							tilmed den gamle Oldenborre, der baaret af sine Savn, søgende, fløj ud i
							den vide, vide Verden! - Sandelig, man bliver Barn igen.Dog lad os fastholde Sagens Ide: Personlighedens Længsel efter den
							uendelige Lykke beror, som alt berørt, paa den Tro, at denne uendelige
							Lykke maa være at finde for Mennesket. Men denne Tro paa Lykken, den
							beror paany paa den Enkeltes romantiske Overbevisning om hans egen
							uendelige Vigtighed. Selve Udødeligheden er jo kun en Følge af denne den
							Enkeltes Vigtighed for Altet. Og denne Tro paa hvert enkelt Menneskes
							uendelige Betydning er ægte middelalderlig. Hele Videnskaber, som
							Astrologien, var dengang grundede paa den. Selve Himlens Stjerner stod i
							Forhold til den Enkeltes Skæbne, sysselsatte sig formelig med den.
							Himmel og Jord med Alt, hvad som derudi befandtes, drejede sig om
							Mennesket. Derfor savner Romantikerne Stjernetyderiet og ønsker det
							tilbage. Hvad de kalder den blaa Blomst er jo hvad der i Astrologien
							kaldtes den Enkeltes Stjerne, i Alkymien de Vises Sten (smlgn. Hauchs
								Guldmageren).I sine Forelæsninger Über Literatur, Kunst und Geist
								des Zeitalters (1802) siger A. W. Schlegel: «I den Mening i
							hvilken man kan kalde Kepler den sidste store Astrolog, maa Astronomien atter blive til Astrologi.
							- Stjernetyderiet er ved en anmassende Videnskabelighed, som
							det ikke kunde hævde, kommet i Foragt; men ved den Maade, hvorpaa Sagen
							er hævdet, kan dens Idé  ikke
							nedværdiges, en Idé, for hvilken uforgængelige Sandheder ligger til
							Grund. Stjernernes selvkraftige Indvirkning, det, at de er besjælede af
							Fornuft og omtrent som Underguddomme udøver Skaberkraft i de dem
							underlagte Krese, det er ubestrideligt en langt højere
							Forestillingsmaade, end at tænke sig dem som døde, mekanisk-regerede
							Masser.» Og saaledes siger Heiberg i sit Brev til Buntzen: «Man maa
							indrømme, at Middelalderen med sin alkymistiske og astrologiske Overtro,
							som dog var grundet i Troen paa Naturens og Aandens Enhed ... stod ...
								i sand videnskabelig Aand højt over den nuværende
								Tid med dens nøgterne Forsagen af det Eneste, som det i sidste
							Instans kommer an paa.» Og ganske paa samme Maade priser han Astrologien
							som «grundet paa Middelalderens dybsindige Mystik», i sin Afhandling om
							Hveen. Naar selv Heiberg kunde forherlige de astrologiske Fordomme hos
							Tyge Brahe, kan man saa undre sig over, at Grundtvig gav ham Ret i
							Antagelsen af Jorden som Verdens-Midtpunkt? - Romantik!
							Romantik!Romantikerne vilde grunde en Livsanskuelse og en Poesi paa Savnet, det
							vil sige paa Længsel, en Poesi, som hvilede paa Forestillingen om det
							enkelte Menneskes uendelige Vigtighed. Den, der vil grunde sin
							Livsbetragtning paa Savnet, er nu for saa vidt altid forstandigere end
							den, som vil grunde den paa Glæden, hvad enten det er paa den nuværende
							eller paa den Vellyst og Salighed, som er ivente. Thi al den Glæde, vi
							kender, er undermineret af Sorg og Savn, og saa er det dog bedre og
							vissere at bygge paa Savnet. Dog Romantikerne bygger ikke paa Savnet
							alene, men paa dets Tilfredsstillelse; de smægter hen, de flakker om i
							Længsel efter den blaa Blomst, der vinker dem i det Fjerne.Længsel er imidlertid Uvirksomhed, næres og trives i Uvirksomhed. Den,
							som har den romantiske Livsanskuelse bag sig, vil ikke grunde sit Liv
							herpaa.Længselen avler det afmægtige Ønske, og Romantiken er Ønskets Poesi. Det
							romantiske Ønske er saa genialt, at dets Opfyldelse er givet i den
							romantiske Verden. Hvad Ønsket lover, det holder Livet. Den ægte
							romantiske Helt kommer sovende til Lykken. Denne Poesi vækker derfor hos
							den troskyldige Læser Forestillingen om en Verden, hvor Alt lykkes den,
							der kun længes rigtig heftigt og ønsker af al Magt, en Verden, hvor  alle Hindringer ryddes af Vejen uden
							Arbejde, uden Indsigt og uden Møje.Det er evig sandt, at vi længes. Og det er ikke mindre sandt, at vi maa
							bygge paa noget Vist. Men under al den Uvished og Utryghed og Tvivl,
							hvoraf vi er omringede, er der Et, som er vist og ubortdisputerligt, det
							er Smerten. Og som Smerten er vis, saaledes er ogsaa Lindringens og
							Befrielsens Gode vist. Det er vist, at det er højst ubehageligt at være
							lidende, bunden eller fængslet; det er vist, at det er en stor
							Vederkvægelse at blive helbredet, at faa sine Baand løste, at faa sit
							Fængsels Dør slaaet op paa vid Gab. Hic Rhodus, hic
								salta! Her er en Frihedens Gerning at gøre. Man kan gaa med
							Hovedet fuldt af Vaklen og Tvivl, hverken vide ud eller ind, hvad man
							skal tro eller hvad man skal gøre: i det Øjeblik man paa sin Gang
							opdager, at der er En, som har faaet sine Fingre i Klemme, at en eller
							anden tung Dør er faldet i paa et Medmenneskes Haand, da er der ikke
							mere Tvivl om, hvad man har at gøre; man maa se at faa Døren op og
							Haanden ud.Og nu træffer det sig saa heldigt eller saa uheldigt, at der altid er
							nok, der har faaet Fingrene i Klemme, nok, der lider, nok, der sidder i
							alle Arter af Fængsler, Uvidenhedens, Afhængighedens, Dumhedens og
							Trældommens Fængsler. Dem maa vi have ud, og derpaa maa vort Liv være
							rettet. Romantikeren jager egenkærligt efter sin personlige Lykke og
							mener, at han selv er af uendelig Vigtighed. Den nye Tids Barn vil ikke
							spejde op til Himlen efter sin Stjerne eller ud i Horisonten efter den
							blaa Blomst. Længsel er Uvirksomhed. Men han vil virke. Han vil forstaa,
							hvad Goethe mente med at lade Wilhelm Meister ende som Læge.Og saa lidet som en Livsanskuelse kan grundes paa Længselen, saa lidet en
							Poesi, der har et Forhold til Livet og der I Tidens Længde kan
							tilfredsstille. Digtningens Opgave er altid den, i sammentrængt Form at
							give et Billede af et Folks og en Tidsalders Liv. Romantiken har kastet
							Vrag paa denne Opgave. Den har, som man mest typisk iagttager det hos
							Novalis i Tyskland, hos Schack Staffeldt i Danmark, sløjfet den hele
							ydre Virkelighed for ud af Digterens Indre, af hans poetiske Længsel at
							skabe et digterisk-filosofisk System. Den fremstiller ikke Menneskeliv i
							Bredden og Dybden, men nogle aandrige 
							Personers Drømmerier. Skystaden fra Aristofanes's Fugle med dens Luftkasteller er dens Længsels hellige
						Stad.XIVHerders Stimmen der Völker fra 1767 havde kun
							indeholdt tyve tyske Folkeviser; Herder udtalte dog allerede dengang
							Ønsket om at komme til at opleve Udgivelsen af en stor Samling ældre
							tyske Nationalsange, som han kaldte dem. 1806
							udgav L. A. von Arnim og Clemens Brentano det første Bind af Des Knaben Wunderhorn, der indeholdt 210 tyske
							Folkeviser; 1808 blev Værket forøget med endnu to Bind af omtrent samme
							Omfang. Denne Samling var ikke blot kulturhistorisk af største
							Interesse, men sætter desuden Tidsskel med Hensyn til Udviklingen af den
							tyske Lyrik og den tyske Digtning i Almindelighed. Her ansloges den
							Naturtone, der mange Aar igennem gav den romantiske og efterromantiske
							Lyrik dens Friskhed og fulde Klang. Selv da hos Heine et rent moderne
							Indhold afløste det romantiske, blev Rytme og Form og mangen næsten
							umærkelig Vending i Udtryksmaaden stadigt ved at være befrugtet af
							Folkevisens naive Ynde. Den tyske Lyriks Overlegenhed over den franske i
							dette Aarhundrede beror maaske mest paa den Bortvendelse fra al
							Talekunst, som skyldes Paavirkningen fra Drengens
								Underhorn.Mødtes nu end de to Udgivere af denne store Samling i deres Kærlighed til
							den gamle Folkepoesi og i deres Maade at gengive Versene paa, uden
							diplomatisk Nøjagtighed, i let moderniseret Skikkelse og omhyggeligt
							rensede for alt Raat eller blot vel Djærvt, og var de end begge helt og
							holdent Romantikere i deres Grundsyn, saa var de dog som Karakterer af
							ganske forskellig Art.Ludwig Achim von Arnim var født 1781 i Berlin,
							syslede i Göttingen med Naturvidenskaberne og gjorde saa en Rejse
							igennem Tyskland for at studere Landet og Menneskene og samle
							Folkeviser. Senere boede han en Tid lang i Heidelberg, hvor han traf
							sammen med Clemens Brentano og Görres. I Forening med dem udgav han i
							1808 Einsiedlerzeitung, til hvilket literære
							Organ ogsaa Tieck, Uhland, Hölderlin og Jacob Grimm  leverede Bidrag, og han fortsatte senere Bladet
							under Titlen Tröst-Einsamkeit.1811 giftede han sig med Brentano's Søster, den senere berømte Bettina,
							og levede nu afvekslende i Berlin og paa sit Gods Wiepersdorf som
							brandenburgsk Landadelsmand. Han holdt Romantiken ude af sin private
							Eksistens. Han var i sit Liv et sundt Menneske, en forstandig Landmand,
							en ædruelig Protestant og Prøjser. Eichendorff har tegnet ham med de
							Ord: «Mandigt smuk, høj af Vækst, frimodig, fyrig og mild, brav og
							paalidelig i Et og Alt, trofast mod sine Venner, selv naar disse blev
							forladte af alle Andre. Arnim var i Virkeligheden, hvad Andre gerne
							vilde synes ved middelalderlig Oppudsning: en ridderlig Skikkelse.»
							Eichendorff bemærker derfor om ham, at der altid for Samtiden vedblev at
							være noget Besynderligt og Fremmedartet ved ham.Noget Besynderligt og Fremmedartet maatte der klæbe ved hans Væsen. Thi
							saa sat og ædruelig, saa rolig og harmonisk som Arnim var i sit Liv, et
							saa uroligt og blandet Indtryk gør hvad han digterisk har frembragt. Han
							selv var af én Støbning, hans Værker er det aldrig.Han har foruden nu ulæselige Skuespil efterladt to store Romaner og en
							Række Noveller, der aflægger rigeligt Vidnesbyrd om Fantasimennesket i
							ham. Ordet Fantasimenneske passer imidlertid lige saa godt paa Brentano
							som paa ham. Den første iøjnefaldende Forskel imellem dem er, at medens
							Brentano har sin Styrke i det Troskyldigt-Fantastiske, er Fantasteriet
							hos Arnim uden nogensomhelst Barnlighed, alvorligt selv under dets
							vildeste Spring. Med al sin Kærlighed til det Folkelige, med al sin
							Stræben efter at aabne de Dannedes Øjne for det Barnligtsimple, forblev
							han ogsaa i sin Digtning Aristokrat, holdt altid paa sin Værdighed, gav
							sig aldrig hen som Brentano. Naar hans Sangmø bliver gal, saa er
							Galskaben kold, næsten stiv, ikke som Brentano's hed og lystig.Han havde et stort, men stakaandet Talent til plastisk Fremstilling. Det
							kommer til sin Ret i enkelte, ganske korte Noveller og i endnu kortere
							Brudstykker af hans store Romaner; men mellem de Beskrivelser og
							Skikkelser, der er udførte med fuld digterisk Kraft ligger en Masse
							Fyld: vidtløftige Udskejelser fra Æmnet, indskudte Fortællinger, der har
							har lidet eller intet at gøre med Hovedsagen, æventyrlige, umulige Træk,
							mod hvilke  selv den mest uudviklede
							Virkelighedssans maa nedlægge Indsigelse. Snart bruger han
							Folke-Overtroens hele Forraad og behandler det med hellig Alvor
							- Lerfigurer, der er blevne levende ved Trolddom, en
							Alrune-Rod, der udvikler sig til Feltmarsjallen Cornelius Nepos. Snart
							tyer han til et fuldstændigt Tilbehør af gammeldags Roman-Virkemidler
							som: æventyrlig Afstamning, Forklædninger, Forsvinden, Genfindelse af
							mistede Børn, mærkværdige Sammentræf efter Aartiers Forløb. Endelig
							anvender han en Masse Romancer, Ballader og Viser, som med meget
							tarvelig Begrundelse, i Reglen som skrevne af de forekommende Personer,
							afbryder Handlingen, og let flydende, men lidet melodiøse, som er, kun
							farer Læseren forbi for straks at glemmes.Hans største Roman om hans Samtid Armuth, Reichthum,
								Schuld und Busse der Gräfin Dolores. Eine wahre Geschichte zur
								lehrreichen Unterhaltung armer Fräulein aufgeschrieben (1810)
							er som Helhed lige saa slæbende som Titlen er. Ogsaa denne Roman
							nedstammer fra Wilhelm Meister. Den skildrer
							stærkt forskelligartede, fornemme og begavede Folks indre Liv under
							meget afvekslende Kaar. Kun har her, modsat Behandlingen i Meister, Alt et blødagtigt og fromladent Præg.Romanen aabnes med Skildringen af et paa Grund af Ejerens Fattigdom
							forfaldent, greveligt Slot. Denne Beskrivelse er gribende og god; den
							har i den franske Literatur et Sidestykke i Udmalingen af «Elendighedens
							Slot» i Th. Gautiers Capitaine Fracasse. Den
							Vemod, der knytter sig til fordums Pragt og nuværende Forladthed, hviler
							over dette første Kapitel. Med sikker Haand udkastes saa den fattige
							Frøken, Grevinde Dolores's noget letsindige og egenkærlige Væsen. Hun
							opnaar at fængsle en fornem og rig ung Mand, Grev Karl, der forelsker
							sig sværmerisk i hende og gifter sig med hende efter at have overvundet
							forskellige ydre og indre Vanskeligheder. I denne Greves Skikkelse er
							det lykkedes Arnim, maaske for første Gang i den tyske Literatur, at
							fremstille nøjagtigt det, som Englænderne mener med Betegnelsen a perfect gentleman, et Begreb, for hvilket
							andre Folkeslag ikke har noget tilsvarende Udtryk. En Gentleman er en Mand af Ære, mandig, alvorlig, skabt til at
							befale; desuden er han en god Kristen, samvittighedsfuld, uegennyttig,
							Beskytter af sine Omgivelser, ikke blot god af Naturanlæg, men moralsk
							af Princip. I denne Personlighed synes Arnim at have  legemliggjort noget af flet Bedste i hans eget
							Væsen; desværre har han ikke formaaet at meddele den tilstrækkeligt Liv;
							der ligger en Drømmetaage om denne Mand, der lever i de fineste
							Følelser, uafladeligt skriver Vers og stedse taler et romantisk beaandet
							Sprog.Romaneris Vendepunkt er den unge Grevindes Forførelse. Hun besnæres af en
							spansk Hertug, der under et falsk Navn og med en urigtig Titel faar
							Indpas i Huset og som ikke blot højligt smigrer hendes Forfængelighed,
							men ved Mesmersk Magnetisme bringer hende under sin Indflydelse og med
							kun altfor romantisk Mystik indbilder hende, at han staar i
							hemmelighedsfuld Forbindelse med højere, ja med guddommelige Magter. Det
							er, som havde Arnim ved Udførelsen af denne Skikkelse tænkt paa
							Zacharias Werner som Model. Man finder hos ham nøjagtigt samme Blanding
							af fræk Lystenhed og fromladent Hemmelighedskræmmeri, og det er endogsaa
							sikkert, at der hos Werners Moder udviklede sig den fikse Idé, at hun
							var Jomfru Maria og hendes Søn Verdens Frelser, hvad der afgiver en
							interessant Parallel til det følgende Sted. I Grevinde Dolores skildres Forførelsen - desværre
							ikke talentfuldt - saaledes:Markesen saa med et stort Blik i Vejret, løftede sine Hænder og syntes
							ydmygt at hilse et Væsen over ham. Han sagde noget, men hun hørte ikke,
							hvad det var, og ængstelig spurgte Grevinden ham, hvad han saa. Han
							svarte, at han saa Guds Moder, der trykkede hende ind til ham og som
							holdt en Krans af Roser over hendes Hoved med de Ord: Følg mig efter!
							Dolores trykkede sig forskrækket op mod ham, og indbildte sig, at hun
							blev trykket ind til ham; hun mærkede hans Aande, indbildte sig, det var
							den guddommelige Aande, og udraabte: «Jeg føler hende, jeg føler hendes
							Aande, den er hed som Østerland og som en Moders Kærlighed.» -
							Da raabte han: «Og jeg er hendes Søn!» og styrtede sig i krampagtig
							Skælven hen over Grevinden. Allerede ofte før havde han talt til hende
							om en underfuld Fornyelse af det hellige Sagn; hun syntes bevidstløs, da
							hun fremstammede Ordene: «Ja, det er dig, du Vældigste, du Helligste,
							som er blevet skænket mig iklædt svag, menneskelig Natur!» -
							«Og du er min evige Brud» sukkede han.Det synes næsten, som havde Arnim her engang ved Hjælp af opdigtede
							Figurer villet fremstille sine romantiske Meningsfællers, en Werners
							eller en Brentano's, mystisk-sanselige 
							Udsvæveiser. Han var jo selv næsten den eneste af Gruppen, der trods al
							digterisk Forkærlighed for Katolicismen, sit hele Liv igennem forblev en
							haardnakket Protestant. Og netop den Art Religiøsitet, der blandede sig
							ind i hans romantiske Samtidiges Tøjlesløshed, synes Arnim at ville
							oplyse, naar han forklarer den magnetiserende Forførers Sjæleliv i
							følgende Ord: «Vi vilde gøre Uret i helt at drage denne Hertugens
							Fromhed i Tvivl, der syntes hans religiøse Frue saa ren. Der var i ham
							ogsaa et Anlæg til Fromhed, og det var et saadant Anlæg, der havde
							tiltrukket ham hos Glelia, skønt rigtignok ikke længe ... siden
							hjemfaldt han til en overtroisk Frygt. Han havde overlevet sine Laster.
							Nu var det ikke blot Sans for Fromhed, der drev ham til Siciliens
							Valfartssteder og til alle anselige Gejstlige; han svindlede sig ind i
							den Fromhed, der hos hans Hustru var oprigtig. Den blev ham et nyt
							Pirringsmiddel, hvis Styrke han imidlertid stedse maatte forøge.
							Religionen blev ham en ny Art Opium; hans Natur fordrede stedse mer, saa
							længe indtil han ikke mere kunde fordre noget.» (Grevinde Dolores II 136 ff.).Og som Arnim i denne Roman med Fasthed tugter Udskejelserne indenfor den
							romantiske Kres, saaledes snærter han ogsaa med skarpt Vid en Modstander
							af Romantikerne, Jens Baggesen. Denne havde netop i Heidelberg, hvor han
							maa være truffet sammen med Arnim, skrevet en Række satiriske Sonetter
							mod de romantiske Digtere, Literatur-Sansculotterne
								paa det tyske Parnas, som han kaldte dem. Han udgav disse
							Sonetter samme Aar, i hvilket Dolores udkom,
							under denne Titel: Der Karfunkel- oder
								Klingklingel-Almanach, ein Taschenbuch für vollendete Romantiker und
								angehende Mystiker auf das Jahr der Gnade 1810.Utvivlsomt er det mindre Baggesens Vers end det Holdningsløse i hans
							Personlighed, som har ægget Arnim til Spot. Denne Fjende af Romantikerne
							bar sig jo i sit Liv planløsere og lunefuldere ad end nogen Romantiker;
							det Sære og Selsomme i hans Optræden maatte sysselsætte Arnim, der følte
							sig draget til Alt, hvad der var selsomt og usandsynligt.Digteren Waller holder i Arnims Roman sit Indtog paa en højst pudsig
							Maade. Han rejser tilfods, idet han fører en Hest ved Tøjlen, paa
							hvilken hans Kone sidder, indpakket i Puder; hans to Sønner rider ved
							Siden af paa to store langhornede Gedebukke. Om ham selv siges det, at
							«hans gennemarbejdede, foldede, solbrændte, haarrige Ansigt røbede megen
							Aand.» Kun  Ordet «haarrig», som er
							føjet til for at dække en Smule over Brugen af Modellen, passer ikke paa
							Baggesens skægløse Ydre, ellers er alle Betegnelserne træffende nok. Som
							Wallers Manér bliver det fremstilt «at tage det Alvorlige spøgefuldt,
							det Spøgefulde alvorligt og bringe i Forvirring ved Besynderligheder».
							Han har, siger han, giftet sig for ikke at gøre sin Kone ulykkelig; hun
							har iøvrigt altid været ham fatal. Han rejser en Æreport foran Husdøren,
							da han venter sin Kone, anbringer poetiske Indskrifter paa den, river
							saa, da hun bliver forsinket paa Rejsen, Æreporten ned, og modtager
							hende med heftige Bebrejdelser. Waller har, ligesom Baggesen, en
							Landejendom, for staar sig imidlertid, saa lidt som han, paa Landvæsen;
							da hans Kone trods den bedste Vilje heller ikke forstaar sig det
							ringeste derpaa, maa han gaa fra Gaarden og flytte ind til Byen, Derover
							«jubler hele hans Hjerte». Han sværger sin Kone til, at han nu vil blive
							rigtig flittig; men Intet lykkes for ham. Han beskriver sin Ulykke i
							følgende Ord: «Saa vækkede hun mig altid tidligt om Morgenen, havde
							allerede lagt i Kakkelovnen i mit Værelse og kogt Kaffe til mig og der
							skulde jeg nu arbejde; det var til at falde i Søvn over.» Da Greven
							erkyndiger sig om han virkelig lider Nød og tilbyder ham sin Hjælp,
							forsikrer Waller ham ganske i Baggesens Aand om at «han lever ret godt
							af sin Forfattervirksomhed og sin Gæld, ogsaa gerne vil lægge Beslag paa
							hans Velvilje». Hans Evne til Underholdning viser Arnim Retfærdighed.
							Det hedder om ham, at han paa én Aften gav et Forraad af Indfald og
							Historier til Pris, som ellers kunde holde ud i Maaneder. Meget fint og
							træffende er det Træk, at Waller ikke kan lade være med selv at prise
							den skønne, afvejede Takt i sine Heksametre og roser sig af at Voss
							længst har skænket ham sin ubetingede Anerkendelse for dem. Som bekendt
							var Baggesen gammeldags nok i sin Smag til, selv i det korte Tidsrum,
							hvor han beundrede og forherligede Goethe, at sætte Voss som
							Versekunstner over ham, og som Digter i de antike Versemaal dannede han
							sig ganske efter Voss. Aldeles afluret Baggesen er Wallers Vending, at
							«i Kraft af tresindstyve destillerede Æggesnapse» er han kommen under
							Vejr med Fiffet ved de Voss'ske Heksametre; en af Baggesens
							Yndlingstalemaader (anvendt i Labyrinthen), var
							jo denne: «paa utallige destillerte Æggesopkeners udtrykkelige Befaling.Skarp og vittig er trods Vrængbilledet Skildringen af  hvorledes Waller om Natten finder sin syge
							Hustru død, forsøger at vække hende til Live, og da det ikke lykkes, i
							et forunderligt Raseri strækker sig ud ved hendes Side paa Sengen.
							Saaledes liggende udbryder han i de skønneste Elegier over den Afdøde og
							tillader pludseligt hvad han før paa ingen Maade vilde tilstede, nemlig
							at det afsjælede Legeme bliver lagt ind i et andet Værelse. Liggende
							modtager han Besøg af en Præst og tre smukke Piger fra Landet, Døtre af
							en meget rig Amtmand der i Nærheden, der staaende omkring ham med
							taarefyldte Øjne hører paa hans Sværmerier. Han hilser dem paa Vers som
							de tre Gratier, der er komne for at trøste ham for Tabet af den Elskede,
							skildrer dem sin mistede Lykke, beskriver dem sin fremtidige Ensomhed og
							sine forladte Børns sørgelige Stilling; saa tror han pludselig at høre
							sin Hustrus Stemme og gentager gysende hendes enkelte, afbrudte Ord, der
							byder ham at gribe den smukkeste af de tre unge Pigers Haand og slikke
							sin Vielsesring paa hendes Finger. Han føler sig, siger han, overbevist
							om, at hun kan og vil trøste ham; han udmaler hende et henrivende
							Kunstnerliv. Da han imidlertid faar en Kurv, taber han aldeles ikke
							Fatningen, men siger smilende, at det Hele kun har været et skønt, mildt
							Sansebedrag.Tydeligt nok ligger her Baggesens ustadige Væsen i Kærlighedssager til
							Grund; af det uroligt Elskovssyge i hans Naturel med de pludselige,
							tilsyneladende ubegrundede Omslag i hans Stemningsliv, som det
							afstedkom, er der her skabt en lystig og dristigt tegnet Karikatur.
							Arnims Stræben er imidlertid afgjort rettet paa at fremhæve saadanne
							typiske Træk, der kunde anskueliggøre det Vilkaarlige og Flanede i et
							helt Slægtleds Følelsesliv og give det til Pris for Latteren.Hans syv Aar senere udgivne, iøvrigt ufuldendte, historiske Roman Die Kronenwächter (1817) har, som den tidligere,
							nogle Skikkelser, der fremtræder med stor Fylde og Skarphed, men ved
							Siden deraf altfor meget ubehersket Stof af mystisk og lyrisk Art. I
							Romanens Baggrund rager mangekantet hint hemmelighedsfulde, fortryllede
							Slot i Vejret, hvis syv Taarne er fuldstændigt gennemsigtige; de synes
							byggede af Glasstykker, thi ethvert af dem kaster en broget Regnbue paa
							sorte Klipper, ja paa en fjerntstaaende sort Flaske. I dette Slot har
							Kronevogterne, der værner om Hohenstaufernes Krone, deres lønlige
							Tilflugtssted og herfra gaar de handlende og hævnende ud i Livet. Dog
							denne  mystiske Baggrund er ikke
							Hovedsagen. Hvad man bevarer i sin Erindring af Romanen, det er nogle
							Hovedfigurer, der er hensatte med en djærv Kraft, som i tysk Literatur
							sidenhen maaske kun er naaet af Gottfried Keller i hans historiske
							Noveller.Der er f. Eks. Heltens Plejemoder, Fru Hildegard, om hvem det straks i
							Begyndelsen af Romanen saa morsomt hedder: «Den nye Taarnvægter Martin
							har idag giftet sig med den forriges Enke, fordi hun deroppe i Taarnet
							er bleven for svær til at kunne komme ned ad den snevre Vindeltrappe. Vi
							kan dog sandelig ikke for Konens Skyld lade Taarnet bryde ned, og saa
							maatte hun da bekvemme sig til Giftermaalet; ellers havde hun hellere
							taget vor Skriver Berthold. Pastoren har maattet splidse dem sammen
							deroppe.» Det, der her bliver sagt om Enkens Fedme, er ikke sandt, men
							derfor er det som Indledning til Bogen ikke mindre originalt.Handlingen foregaar i Luthers Dage, og Luther forekommer som
							Baggrundsfigur. Paa det Sted, hvor han optræder, hedder det med en hos
							Romantikerne sjælden Varme om ham: «Som et Bjerg udsender Vandstrømme
							mod Øst og Vest, saaledes forenede denne Mand Modsætninger, der ellers
							aldrig findes sammen: Ydmyghed og Stolthed, Bevidsthed om den Bane, han
							slog ind paa, og villig Agten paa Andres Raad, klar Forstand og blind
							Tro.»Livligt indgriber i Handlingen Dr. Faust, Folkebøgernes Faust, den
							berømte Læge og Alkymist, med svært, ildrødt Ansigt, hvidblond Haar og
							skaldet Isse, med røde Pludderhoser og ti Æreskæder. Han er halvt et
							Geni, halvt en Markskriger og optræder her som Udøver af Underkure.Den finest udførte Figur er en Kvindeskikkelse, Heltens Forlovede, Anna
							Zähringer, Datter af hans Ungdomselskede Apollonia; hun er den høje
							tyske Jomfru med kraftig Vækst og ædel Gang, men har tillige den
							sanselige Tiltrækningskraft, som Gottfried Keller forstaar at meddele
							sine unge Kvinder.Ogsaa her svarer Helten, Borgermesteren Berthold, til Arnims personlige
							Ideal. Han er en Ætling af adelige Stamfædre, men opvokset i smaa Kaar,
							derfor simpel og jævn i al sin Gøren og Laden, et godt, bravt, stille
							Menneske, men samtidigt i ingen Henseende borgerligt sindet, helt og
							holdent Adelsmanden, der længes efter Rustninger og Turneringer og der
							uden nogen  Forskole eller Forberedelse
							vinder Prisen i det første Dystløb, hvori han deltager.Naturligvis fattes der ikke mystiske Træk. Kunde Arnim end ikke frigøre
							sig for dem i sin moderne Roman, hvor f. Eks. en Landsbypræst har den
							Evne, med et eneste Blik at bringe Koner, der ikke har kunnet faa Børn,
							i velsignede Omstændigheder - saa forekommer slige Træk i
							denne Fortælling, som bevæger sig i fjerne Tider, endnu meget hyppigere
							og langt mere forstyrrende. Berthold er f. Eks. bleven helbredet af
							Faust ved at faa Blod fra en meget blodrig Dreng overført i sine Aarer.
							Men det er ham bestandig som om hin Anton derved havde erhvervet sig en
							Slags Ret til hans Elskede, og virkeligt føler ogsaa Anton sig straks
							hemmelighedsfuldt draget til Anna.Romanen falder, som alle Arnims vidtløftigere Forsøg, fra hinanden i
							Brokker, skønt dette Stykværk har digterisk Værdi. Kun i de smaa
							Noveller er det lykkedes Arnim at udføre noget Helt. Han har i Philander behændigt og smagfuldt fornyet
							Moscherosch's Stil fra Trediveaarskrigens Tid. Han har i Fürst Ganzgott und Sänger Halbgott humoristisk
							begrundet det hos Romantikerne saa yndede Motiv, Dobbeltgængen, ved
							stærk Lighed mellem Halvbrødre, der ikke kender hinanden, og deraf
							formet en let Satire over Smaahoffers Stivhed og Tvangsformer. Endelig
							har han i den fine Novelle Der totte Invalide auf dem
								Fort Ratonneau leveret sit bedste og tillige for hans
							Personlighed mest betegnende Arbejde. Denne Novelle opviser alt det
							Ualmindelige og Uhørte, som er ejendommeligt for Arnims Æmner, uden
							derfor paa noget Punkt at gaa udenfor det Muliges Grænse. Og den har en
							Kærne af rørende Menneskelighed.Begyndelsen er saa fantastisk, saa lunefuldt barok som næsten altid hos
							Arnim: Den gamle Kommandant i Marseille, Grev Durande, sidder om Aftenen
							ved sin Kamin, skyder med sit Træben Olietræsgrene ind i Flammerne, og
							drømmer ved den knitrende Ild om Konstruktionen af nye Arter Fyrværkeri,
							da han pludseligt bemærker, at hans Træben er kommet i Brand. Saasnart
							han raaber paa Hjælp, forsøger en fremmed Kone, der netop træder ind i
							Værelset, at slukke Ilden med sit Forklæde; Træbenets Gløden sætter
							ogsaa Forklædet i lys Lue, og først da Folk fra Gaden af styrter ind med
							Vandspande, bliver de begge to frelste. Konen var kommen for at afgive
							et Bønskrift for hendes Mand, der efter et Saar i Hovedet er bleven  højst besynderlig og sær. Han er ellers
							den braveste og dygtigste Sersjant, men til sine Tider som gal og rent
							uomgængelig. Dels af Medlidenhed, dels af Interesse overdrager
							Kommandanten ham Overbefalingen over et Fort, der kun behøver en
							Besætning af to Mand, og hvor Sersjanten derfor ikke løber stor Fare for
							at komme i Uenighed med sine Omgivelser.Neppe er dog hans Indtog i Fortet sket, før han faar et Anfald af
							fnysende Galskab, forjager sin gode Kone, nægter de to Soldater, som
							skal lyde ham, at maatte komme ind, erklærer Kommandanten Krig, og fra
							den høje, utilgængelige Klipperede aabner en Ild med Flinte- og
							Kanonkugler mod Marseille. Tre Dage igennem holder han hele Byen i
							Skræk; allerede er Forberedelserne til et nødvendigt Stormløb mod Fortet
							trufne trods den sikre Udsigt til at sætte ikke faa Menneskeliv til og
							trods Faren for at den Gale skal sprænge Krudttaarnet i Luften
							- da hans kække Kone, som elsker ham, hvor syg og gal han end
							er, tilbyder alene at bestige Fortet og afvæbne sin Mand. Han fyrer, men
							hun gaar uforsagt, ledet af sin Kærlighed, op ad den snevre Klippevæg,
							ved hvis Ende to med Kardætsker ladede Kanoner oppebier hende. Under den
							heftige Sindsbevægelse, som griber den Gale, gaar hans gamle Saar i
							Hovedet nu op paany, han vakler sin Kone imøde - han og hun og
							Byen er reddede.Er nu end denne lille Historie noget skæmmet ved Indførelsen af
							overnaturlige Magter - en urimelig Forbandelse fra
							Svigermoderens Side har foraarsaget al Ulykken - saa er det
							Heles simple Mening dog en Forherligelse af den stærke og smukke
							Kærlighed, der i sin Almagt uddriver selv Djævelen.Ogsaa den humane Medfølelse med Menigmand, der klæder den adelskære
							Romantiker godt, fremtræder her som i andre Fortællinger af Arnim. Det
							er den samme Forkærlighed for dem, der er enfoldige af Hjerte, som gav
							sig Udtryk i hans Samlen af Folkeviserne og som i Dolores giver sig tilkende i disse Ord af Helten: «Jeg sværger
							dig til, at ofte, naar jeg for nogle usle Linjer, der indeholdt en
							ganske overflødig Formalitet, maatte betale et Par Thaier, sporede jeg
							en rasende Lyst til med Blækhuset at slaa Tænderne ind paa
							Justitsembedsmanden. Hvert Øjeblik var jeg forberedt paa, at en
							Lynstraale vilde fare ned fra Himlen og brænde hele hans Dokumentsmøreri
							op. Naar ieg føler det saaledes, hvor meget skarpere smerter da ikke en
							saadan Udgift de Fattige, der maaske maa arbejde en hel Uge  fra Morgen til sildig Aften for at skrabe de
							Penge sammen.» Hermed stemmer hans Bemærkning i Afhandlingen Om Folkeviser, at Folket er kommet til «at betragte
							Lovene som en Stormvind eller en anden umenneskelig Magt, overfor
							hvilken man maa væbne sig eller krybe i Skjul eller fortvivle».Hans adelige Sindelag bryder sig overalt Vej igennem hans romantiske
							Lunespil.Ved Siden af ham staar hans Fælle som Samler og Udgiver af de tyske
							Folkeviser, Clemens Brentano
							(1778-1842), beslægtet med ham ved sin vilde Husholdning
							med en rig Fantasi, men ham modsat som ustadig og upaalidelig Person.
							Brentano er af Naturen mere sprudlende anlagt og smidigere end Arnim;
							han er en mere glimrende aandelig Fremtoning, der imidlertid ikke som
							Menneske, kun som sjælehistorisk Tilfælde vækker Interesse. Menneskelig
							Deltagelse indgyder han kun forsaavidt han ikke, saaledes som hans
							Aandsfrænde Zacharias Werner, overlader sig til sentimental Gemenhed.
							Han handler ikke lavt, men han er aldrig i strengeste Forstand sanddru,
							før han, aandelig sløvet, opgiver enhver Fordring paa at virke som
							Digter eller overhovedet som Forfatter, og kun levér for sine religiøse
							Sværmerier. Thi det forholder sig næsten med ham som med Holderlin, der
							saa ung ramtes af Vanvid; de sidste femogtyve Aar af hans Liv er gaaede
							tabt for Poesien.Oprindeligt er han blandt Romantikerne Skalken, den ustadige Skelmsmester
							og Uglspil, der ikke kan lade være ved egen Skyld at miste de Venner,
							han vinder, og lige saa lidt lade være, selv at sprænge eller fordærve
							de Stemninger, han med kyndig Haand fremkalder. Der findes hos ham den
							ellers hos Romantikerne saa sjældne Evne til Gratie i Kunsten, parret
							med en vis Inderlighed. Det gik ham som adskillige andre frembringende
							Aander; med Pennen i Haand blev han dybere, alvorligere og fremfor Alt
							inderligere end han i Livet var. Derfor virker han ikke sjældent som
							Kunstner ægte, uden derfor som Menneske at have været sand.Som aandelig Personlighed havde han ingen Rygrad. Og da han ikke fandt
							noget Hold i sig selv, kendte han overfor Autoritetstroen kun to
							Væremaader: et Oprør imod den, der overskred alt Maal, og en
							Underkastelse, der gjorde det samme. Mellem disse Yderligheder svingede
							hans Væsen, indtil det slog sig til Ro i Underkastelsen.Af alle menneskelige Anlæg og Evner havde han, Erkeromantikeren, kun
							stræbt at udvikle Fantasien. Slaaende sand er den følgende Bekendelse,
							der findes i et af hans Breve: «O mit Barn, vi havde ikke næret andet
							hos os end Fantasien, og den har spist os halvt op til Tak.» Den Art fri
							Fantasi, der udfolder sig ganske uden Modvægt, er nu kun altfor
							beslægtet med den frie Løgn, og saaledes var Brentano i sin Ungdom en
							uforbederlig Løgnhals, hvis største Morskab det var at røre Damerne til
							Taarer ved Meddelelser om sine ganske opdigtede Kvaler.Brentano var som. Vovehals den romantiske Skoles enfant perdu. Men man kunde ogsaa kalde ham Poesiens fortabte
							Søn. Som den fortabte Søn i det Nye Testamente var han Ødeland, øste de
							talrige, gode og vittige Indfald, han fik, de frugtbare Situationer, han
							opfandt, ud i Digtninge og Afhandlinger uden fast Form og derfor uden
							Modstandskraft overfor Tiden, der saa hurtigt faar Bugt med alt
							Formløst. Da han endnu ikke var fyrretyve Aar gammel, havde han lagt sin
							Aand øde, sat Alt over Styr, og begærede, som Bibelens sunkne unge Mand,
							«at fylde sin Bug med Svineføde», den Svineføde, som kun uvidende og
							overtroiske Mennesker aad; det vil sige: han lod sig 1817 omvende til
							Dumfromhed, begyndte paany som i sin tidligste Ungdom at gaa til
							Skrifte, og trak sig Aaret derefter helt tilbage fra Omgang med
							Mennesker for at tilbringe de seks næste Aar af sit Liv i tilbedende
							Dyrkelse af den med Kristi Saarmærker tegnede Nonne Catharina Emmerich,
							fra hvis Sygeleje han ikke veg. Han ansaa denne fromme og enfoldige, men
							nervøst ødelagte Piges legemlige Skrøbeligheder for lige saa mange
							underfulde Naadetegn, troede at finde Sporene af alle Forløserens Saar
							paa hendes Legeme, saa med ærefrygtsfuld og medlidende Bæven disse
							Mærker fra Tid til anden bløde, hørte ud af hendes Ord sikre Beviser paa
							en hemmelighedsfuld, overnaturlig Fjernsynthed og gengav paa det
							Omhyggeligste hendes Syner og Synsvildelser. Han skrev hendes Livs
							Historie, nedskrev hendes Betragtninger og forfattede efter hendes
							Meddelelser Den allersaligste Jomfru Marias
							Levned. Efter hendes Død (1824) vedblev han at være saa godt som
							udelukkende sysselsat med Udarbejdelsen af de fjorten Bind Optegnelser,
							han paa Grundlag af hendes mundtlige Ytringer havde nedskrevet.I høj Grad har i hans Levnedsløb Mefistofeles's Ord af Goethes Faust bekræftet sig: «Foragt kun Fornuft og
							Videnskab,  lad dig kun hilde i
							Blændværk og Trolddom af Løgnens Aand, saa har den dig ubetinget.»Øjenforblændelsen og Trolddomskunsterne skortede det ikke paa i hans
							Eksistens, og han, som havde begyndt med at spotte Forstandskulturen som
							flad og gold, forfaldt tilsidst til en Aandløshed, der var endnu langt
							goldere og fladere end den tommeste Rationalisme. Han var saa lidet en
							Hykler som den gode Sjæl, Catharina Emmerich, nogensinde var en
							Bedragerske. Men hans Trang til at finde en fast ydre Støtte for sit
							vaklende Jeg, der tilmed var knækket og fuldt af Ruelse over en
							letsindig Ungdom, bragte ham til med al sin Sjæls Sværmeri at klamre sig
							til Kirkens Mirakelverden, ganske som han tidligere havde klamret sig
							til en poetisk Æventyr- og Spøgelseverden.Han endte i en Slags fromt Vanvid, hvis Sværmen kun af og til blev
							afbrudt ved hans gamle Lyst til at drive Abespil. Han erklærede f. Eks.
							at han i sine Tegninger efter Catharina Emmerichs Syner havde afbildet
							Apostlene med den mest samvittighedsfulde Troskab, men havde, som
							Bettina opdagede, ligefuldt ikke kunnet nægte sig den Spas at hænge om
							Halsen paa Apostelen Paulus som Rejsetaske en gammel besynderlig og
							pudsig Tobakspung, som han tidligere havde ejet og om hvilken allehaande
							lystige Historier var i Omløb iblandt hans Bekendte.Clemens Brentano var paa fædrene Side af italiensk Afstamning. Hans
							Bedstefader fra Tremezzo ved Comosøen havde i Frankfurt am Main grundet
							et Handelshus. Paa mødrene Side nedstammede han fra Forfatterinden
							Sophie Laroche, Wielands Veninde.Han saa ud som Mængden forestiller sig en Digter; han var smuk, temmelig
							bleg og mager og havde sorte Lokker, der hang vildt om Hovedet. Hans
							Hudfarve var sydlandsk, hans Øjne; der overskyggedes af lange Øjenhaar,
							var brune og ildfulde; hans Blik var flygtigt. Han sang med en smuk, dyb
							Stemme gerne sine egne Sange, idet han ledsagede dem paa Guitaren.Efterat man forgæves havde sat ham i Købmandslære, gik han i 1797 til
							Jena, hvor han lærte de mest navnkundige Romantikere, Fr. Schlegel,
							Steffens og andre at kende, der paa Grund af hans gale Streger og «ofte
							ondskabsfulde Pralerier og Løgne» ikke sjældent truede ham med Ørefigen
							og undertiden virkelig gav ham Prygl. Men han kunde ikke lade være med
							blot af ubehersket Lune at krænke Andre. Da han endnu var ganske  ung, forelskede han sig i Jena i en
							begavet Dame, Sophie Mereau, gift med en Professor der, og oplevede med
							hende alle Slags Æventyr, af hvilke hans første Arbejde Godwi eller Moderens Stenbillede. En forvildet
							Roman indeholder en Genklang. Da i Aaret 1802 Fr. Tieck udførte
							hans Byste i Marmor, skildrede Fru Mereau Indtrykket i en smuk Sonet,
							som en sand Forelskelse har indgivet.*)Brentano opnaaede Lykke tidligere end Hæder. 1803 blev han gift med sin
							Elskede, Sophie Mereau, der var bleven skilt fra sin Mand, og levede nu
							et Par lykkelige Aar med hende, indtil hun i 1806 døde i Barselseng.I Heidelberg udgav han med Arnim Drengens
							Underhorn og med Görres Uhrmageren BOGS
							Historie. Paa egen Haand havde han allerede udgivet en hel Række
							Digtninge (Ponce de Leon, De lystige Musikanter, En
								farende Svends Krønike). I Frankfurt indlod han sig paa et
							Forhold, der danner et særlig tragi-komisk Mellemspil i hans paa den Art
							Tilfælde ikke fattige Liv. Han bortførte en ung Pige, Auguste Busmann,
							en Søsterdatter af Bankier'en Bethmann, der havde fattet en Lidenskab
							for ham, og bragte hende til Cassel, hvor han giftede sig med hende. Det
							siges, at han allerede paa Vejen til Kirken havde villet løbe fra hende,
							men at den energiske Brud holdt ham fast. Faa Dage efter Brylluppet
							kastede hun sin Vielsesring ud af Vinduet. Hun plejede at sprænge
							igennem Gaderne med Fjer i *) Welch süsses Bild erschuf der Künstler hier?Von welchem milden Himmelsstrich erzeuget?Nennt keine Inschrift seinen Namen mir,Da diese todte Lippe ewig schweiget?Nach Hohem loht im Auge die Begier,Begeistrung auf die Stirne niedersteiget,Um die, nur von der schönen Locken ZierGeschmücket, noch kein Lorbeerkranz sich beuget.Ein Dichter ist es. Seine Lippen prangenVon Lieb umwebt, mit wunderselgem Leben,Die Augen gab' ihm sinnend die Romanze.Und schalkhaft wohnt der Scherz auf seinen Wangen;Den Namen wird der Ruhm ihm einstens geben,Das Haupt ihm schmückend mit dem Lorbeerkranze. Hatten paa en Hest med et stort rødt
							Dækken, der flagrede bag ud. Hun skal have plaget sin Mand paa
							mangfoldige Maader. Blandt de Pinsler, han maatte udstaa, nævnes som en
							af de værste den, som foranledigedes ved «den Færdighed, med hvilken
							hans Kone forstod at slaa Tromme med Fødderne mod Sengens Fod-Ende
							- en Hvirvel, der regelmæssigt fulgtes af et med Tæernes Negle
							mod Lagenet udført Pizzicato»*). Det blev ham saa utaaleligt, at han løb
							bort. Den tapre Dame satte endnu samme Aar Skilsmissen igennem og
							giftede sig snart paany.Brentano bosatte sig i Berlin og blev snart meget hyldet i Selskabskrese
							der paa Grund af sin Evne til Underholdning, sit vittige Lune og sine
							raketagtige Indfald. Han skrev der sine Æventyr og de fleste af sine Romancer om Rosenkransen. I Böhmen, hvor hans
							yngre Broder Christian forvaltede Familiegodset Bukowan, digtede han
							Skuespillet Prags Grundlæggelse. Efterat han
							1816 var vendt tilbage til Berlin, skrev han den berømte Fortælling Geschichte vom braven Kasperl und der schönen
							Nannerl, videre Die mehreren Wehmüller og Die
								drei Nüsse. Her omvendte han sig og levede fra nu af ikke mere
							for Literaturen; han udgav overhovedet fra nu af kun Bøger for at afstaa
							Indtægten til velgørende Formaal.Steffens har sagt om Brentano, at han er den eneste af Romantikerne, der
							synes rigtigt at vide, at han Ingenting vil. Han har kaldt ham en
							ironisk legende Kronos, der i ren fantastisk Dialektik tilintetgør
							ethvert bestemt Udsagn med det følgende og saaledes fortærer sine egne
							Børn. Brentano har imidlertid som Lyriker, som Æventyrdigter og som
							Novellist frembragt Kunstværker af blivende Værd, om end ikke mange.Som Digter har han noget Inderligt, Trohjærtet, noget indsmigrende Sødt;
							han forstaar at fortætte Stemningen, men udsætter sig i Reglen for at
							udvande og forspilde den ved Gentagelser, ved Omkvæd eller ved
							Indblanding af uartikulerede Lyd som «Ru ku ku kuh» og lignende. Næsten
							alle hans Digte indeholder enkelte fortrinlige Strofer, men næsten
							allesammen er de ogsaa for lange. Han har af Folkevisen tilegnet sig
							Bredden. Original er han i Vers som disse af Dichters
								Blumenstrauss:*) Gödeke:  Grundriss z. Gesch. der deutschen
								Dichtung III erste Abth. 31.Ein verstimmend Fühlgewüchschen,ein Verlangen abgewandt,ein erstarrend Zitterhexchen,Zuckeflämmchen, nie verbrannt.Offnes Räthsel, nie zu lösen,steter Wechsel, fest gewöhnt,Wesen, wie noch keins gewesen,Leicht versöhnt und schwer verschönt.Auf dem Kehlchen wiegt das KöpfchenBlumenglöckchen auf dem Stiel,Seelchen, selig Thaueströpfchendas hinein vom Himmel fiel.Det stærkt Kunstlede i disse Strofer er overordenlig betegnende for
							Brentano; han er helt igennem kunstlet, som Lyriker ikke mindre end som
							Fortæller, men hans Maner gør sjældent Indtryk af det Affekterede, den
							afgiver kun Vidnesbyrd om hans Væsens halvt syge Blødhed.Simpel og rørende klinger igennem Spinderskens Sang
							Smerten over den lange Adskillelse fra Sophie Mereau. Digtet
							begynder:Tilforn med Toner klareder sang en Nattergal i Natteluften sval,da vi tilsammen vare.Men ensom nu jeg spinderden stærke, rene Traadog synger uden Graad,saa længe Maanen skinner.Da vi tilsammen vare,sang Nattergal hver Nat;nu maner den mig, atdu kunde fra mig fare.Og ser jeg Maanen skinne,jeg mindes ikkun En.Min Sjæl er stærk og ren.Gudfader os forbinde!Med Rette har man prist Brentano for at han i sin Romance Loreley har skabt den Skikkelse, der ved andre
							Digteres  Behandling, især ved Heines
							berømte Sang er bleven saa levende og folkelig, at man skulde tro, den
							stammede fra et virkeligt Folkesagn. Med Urette har man (som Griesebach
							og efter ham Scherer) deri villet se en Forringelse af Heines Ære. Man
							har kun villet indrømme Heine den større literære Behændighed, men
							tillagt Brentano den rigere Opfindelsesevne. Dette er især uretfærdigt
							af den Grund, at Brentano selv har opnaaet sine skønneste lyriske
							Virkninger netop ved Benyttelse og Bearbejdelse af Folkeviser. Man læse
							f. Eks. Brentano's skønne Sang: Es ist ein Schnitter,
								der heisst Tod. Digtet findes som Høstsang i Drengens Underhorn og begynder der saaledes:Der gives en Høstkarl, han hedder Død.Han har Magt fra den højeste Gud.Nu Kniven han griberog dygtigt den sliber,at ret den kan bide,og vi maa det lide.Vogt dig nu, skøn Blomsterlil!Hos Brentano er Strofen mere tilfilet. Den lyder hos ham:Der gives en Høstkarl, han hedder Død,han mejer Korn, som Gud ham det bød.Alt hvæsser han Seglen,den prøver paa Neglen,at ret den kan bideog vi maa det lide!Vogt dig nu, skøn Blomsterlil!De følgende Strofer er i deres oprindelige Form simplere, end i
							Brentano's. Det hedder f. Eks i den gamle Vise:Mangt Hundredtusind, som ej kan tælles,hvad der blot af hans Segl kan fældes,I Roser, I Liljer, som Øjet fryde,Jer vil han udrydde.Selv Kejserkronerhan ikke skaaner.Vogt dig nu, skøn Blomsterlil!Hos Brentano:Mangt Hundredtusind uden Talfor hans blinkende Le der falde skal.Ve Rose, ve Lilie!ve kruset Basilie!Selv Jer Kejserkronerhan ikke skaaner.I sin Høstkrans han fletter Jer vild.Vogt dig nu, skøn Blomsterlil!Ved Opregning af forskellige Plantenavne udspinder han den gamle
							Kirkesangs seks Strofer til fjorten, som man ikke kommer igennem uden
							Aandeløshed. Hans store Digtkres Romancerne om
								Rosenkransen, en romantisk Tillempning af Faust-Æmnet, er
							rettet mod Kundskabstørsten og Stoltheden af megen Viden.
							Faustskikkelsen er her forandret til det mefistofelisk onde Princip.
							Ogsaa i dette Digt, som i Loreley, forbereder
							Brentano Heinrich Heines Stil. Romancerne er skrevne i firføddede
							Trokæer, hvis Tonefald og hele Karakter foregriber Stilen i Heines
							trokæiske Digtninge, især ved den skelmske Modsætning mellem lette Vers
							paa den ene Side, og lærde Navne, vanskeligt juridisk Stof og Brokker af
							middelalderlige Lønlærdomme paa den anden.Som Prosaist havde Brentano med sin Godwi begyndt
							i Lucindes Stil. Bogen gaar i sin første Del ud
							paa, at den ægte Sædelighed bestaar i frimodig Sanselighed og
							Usædeligheden i en Tilbagetrængen eller Fornægten af Sanseligheden.
							Heltinden prædiker med bakkantisk Vildhed Vellystens gode Budskab og Had
							til Ægteskabet som til al Dydstvang. I anden Del spottes paa ægte
							romantisk Vis selve første Del og de der tegnede Skikkelser. Godwi,
							Helten i første Bind, træder i Baggrunden, og Digteren selv, under
							Navneskjulet Maria, indtager hans Plads. Vi erfarer, at Digteren, kun i
							den Hensigt at faa Datteren af en af Personerne i første Del til Ægte,
							har skaffet sig den Brevveksling, af hvilken første Del bestaar. Han
							haaber ved Udgivelsen af den at vinde sin Elskedes Haand. Da imidlertid
							første Bind mishager, rejser han med den til Godwi, Hovedpersonen, for
							at erfare hvad Kærlighedsæventyr denne videre har havt. Godwi læser
							forbauset sin egen Historie. Med Bogen i Haanden fører han Forfatteren
							omkring i sin Have og siger, pegende paa en Dam: «Det er den Dam, i
							hvilken jeg falder Side 266 i første Bind». Her er da Lidenskabens
							romantiske Løssluppethed forbundet med den ikke mindre romantiske Ironi
							og Selvfordobling.Den revolutionære Lidenskabelighed slog hos Brentano endnu mere afgjort
							end hos Friedrich Schlegel om og blev til Afkald paa Fornuften.
							Omvendelsen havde desuden hos ham som hos Werner Præget af taaredrivende
							Syndsbevidsthed. Han fortæller i sit Lebens-Umriss
								der Anna Catharina Emmerich uden nogensteds endog blot at tænke
							paa en fysiologisk Forklaring, at hendes Længsel efter den hellige
							Nadver var uimodstaaelig, saa hun ofte om Natten følte sig draget til
							den, forlod sin Celle og om Morgenen blev fundet knælende med udbredte
							Arme udenfor den lukkede Kirkedør; det faldt ham aldrig ind, at hendes
							Tilstand kunde være sygelig, end ikke da hun, som han selv meddeler,
							fortalte alle Omstændighederne ved sine Saarmærkers Frembrud saaledes
							som var det altsammen hændt en anden Klosterdame, der boede ikke langt
							borte.Han har alligevel i det midterste Tidsrum af sit literære Liv forfattet
							nogle Prosa-Arbejder, som har lidt mere end literatur-historisk
							Interesse. Saaledes f. Eks. Æventyret Gockel, Hinkel
								und Gackeleia, hvilket han først nedskrev i fast, kortfattet
							Form, men i sine sidste Leveaar udblødte med Vievand og udvidede stærkt.
							Æventyret giver en Forestilling om den uudtømmelige Fylde af muntre og
							barokke Indfald, som maa have givet hans mundtlige Underholdning dens
							store Tiltrækningskraft. Brentano aabenbarer sig her som sand Virtuos i
							en med Ord og Begreber legende Prosastil, der vel bringer det indbyrdes
							Fjerneste i Forbindelse, men med forbavsende Behændighed altid bliver i
							Billedet og fastholder Idéforbindelsernes Traad. Hvad der ligger til
							Grund er ofte kun et løst Indfald, en tilfældig Mindelse (som hint i
							Brentanos Barndom henkastede Ord af Goethes Moder: «Dette er ingen
							Dukke, kun en smuk Kunstfigur»), men det flygtige Motiv er med en
							Kontrapunktists urokkelige kunstneriske Strenghed gennemført, varieret
							og beriget hele Stoffet igennem. Som Prøve paa hans Fremgangsmaade. læse
							man følgende Afsnit af dette Hønse-Æventyr, i hvilket alle
							Forestillinger og alle Ord Hundreder af Sider igennem har undergaaet en
							Omdannelse, der har tilpasset dem til Hønseverdenen:«Franskmændene havde medtaget Slottet saa slemt, at de efterlod det i en
							ret afskyelig Tilstand. Deres Konge Hanri havde sagt, at enhver
							Franskmand om Søndagen skulde have en Høne i sin Gryde, og at naar der
							ikke var nogen, skulde han stikke en Hanefa'er i Gryden og koge sig en
							Suppe. Det holdt  de strengt paa, og saa
							sig overalt om efter, hvordan enhver af dem kunde komme til sin Høne. Da
							de nu i deres Hjem var blevne færdige med Hønerne, saa gjorde de ikke
							mange Omstændigheder, naar det gjaldt at plukke Fjær*), men havde en
							Høne at plukke snart med en, snart med en anden af deres Naboer. De
							betragtede Landkortet som en Spiseseddel, og hvor der stod noget om
							Høns, Høne eller Hane, der satte de en Streg med rødt Blæk og gik løs
							derpaa med Køkkenkniv og Bradspid. Saa gik de over Hanebæk, stak Store-
							og Lille-Høningen i Gryden og kom ogsaa tilsidst til Hanauer-Land. Da de
							nu fandt Kykel-Ro, Greven af Hanaus herlige Slot, i Skoven, vilde de
							straffe til Advarsel og lod den røde Hane slaa Vingerne ud fra Taget.»Der gøres i denne Æventyrstil en saa voldsom Jagt paa Ordspil, at det
							næsten minder om Maaden, hvorpaa i enkelte af Shakespeares Skuespil de
							unge Mennesker lægger deres overmodige Lystighed for Dagen.Langt vægtigere, om end ikke meget mindre kunstlet, er Stilen i Brentanos
							berømteste Fortælling Geschichte vom braven Kasperl
								und dem schönen Annerl.Stoffet er taget fra Des Knaben Wunderhorn. Denne
							Samling indeholder (II 204) en kort Vise Weltlich
								Recht om den skønne Nanerl, der bliver ført ud af Skam-Porten
							for at henrettes og gerne vil dø for at komme til sit Barn:Fsendriken kom ridende og sin Fane svang:Holder stille med skøn Nanerl, jeg bringer Pardon!Kære Fændrik hendes Livslys er jo alt blæst ud.God Nat, min kønne Nanerl, din Sjæl er hos Gud.Brentano lader den hele Historie blive fortalt en tidlig Sommernat paa
							aaben Gade af en simpel Kone, den smukke Anneris eller Nanerls 88aarige
							Bedstemoder. Det er lykkedes ham at gengive den ældgamle, religiøse og
							meget overtroiske Kones Maade at tale paa saa træffende, at man hele
							Tiden igennem har hendes Skikkelse for Øje. Ved den Gamles ulogiske
							Fortælling, der bevæger sig frem springvis og saa midt imellem indhenter
							det Oversprungne, har han formaaet med fuldendt *) Uoversætteligt
								Ordspil: sie machten nicht viel Federlesens. Kunst at holde Læseren i stadig
							Spænding. Man erfarer under Fremstillingens Gang aldrig nok til at vinde
							et Overblik, men altid nok til at bevare Deltagelsen og være spændt paa
							Løsningen af Gaaden, det vil sige paa Forklaringen af Fortællerindens
							gaadefulde Talemaader. Sjældent er de Slør, der dækker en Række
							Begivenheder for Læseren, blevne løftede med saa sikker Haand, ét for
							ét.Et andet Fortrin ved Kompositionen er den Styrke, med hvilken
							Grundmotivet Ære (den falske og den sande Ære, Skamfølelsen af Ærekærhed
							og den virkelige Skændsel, i hvilken Æresygen kan drive En ind) er
							fastholdt og udviklet gennem begge Hovedpersonernes Oplevelser og
							Handlinger. Kasperl, den brave, ærekære Uhlan, hos hvem Æresfølelsen er
							skærpet indtil følsom Ømhed, gaar til Grunde af Sorg over sin Faders og
							sin Stedbroders æreløse Færd. Kun ved Selvmord bliver han skaanet for
							den Kval at erfare sin Elskedes, den smukke Anneris Skæbne. Over hendes
							Liv har en græsselig Tilskikkelse raadet. Digterens mørke Overtro har
							fundet Behag i at drive hende ind i Ulykke og Død med den uimodstaaelige
							Magt, som ligger i en hemmelighedsfuld Forudbestemmelse. Hendes Moder
							har i sin Tid elsket en Jæger, der skal henrettes for et Mord. Da Barnet
							kommer til Skarpretteren, skælver hans Bøddelsværd inde i Skabet
							- et ufejlbarligt Tegn paa, at Sværdet tørster efter hendes
							Blod. Da Jægeren faar Dødshugget, flyver hans Hoved hen til Annerl og
							bider sig med Tænderne fast til Barnets lille Kjole. Den Vending «Det
							har med Tænderne trukket hende dertil» bliver stadigt paany brugt om den
							Magt, der styrter hende i Ulykke. Hun synker i Vanære af Hang til Æren;
							hun bliver nemlig forført af en fornem Mand under et falsk
							Ægteskabsløfte; hun kvæler i sin Jammer og Forvildelse sit nyfødte Barn,
							angiver saa sig selv for Domstolene, og bøder med sit unge Liv, da
							hendes Forfører, Fændriken, ankommer for sent til Retterstedet med
							Benaadning.Denne simple Indholdsangivelse viser, hvorvidt Brentano her har hyldet de
							romantiske Læresætninger. Varsler, tildels af rent umulig Art, spiller
							en Hovedrolle; Skæbnetragediernes tyrkiske Skæbnetro leverer Synspunktet
							for Heltindens Levnedsløb, og ved Siden deraf fremtræder uden nogen
							Udjævning af Modsigelsen den ægte katolske Betragtningsmaade, at det er
							en Synd, der straffer sig, det, at Hovedpersonen har foretrukket Ærens
								 rent menneskelige Magt for Naadens
							kirkelige. Ikke desmindre har Fortællingen foruden kunstnerisk Stil
							ogsaa folkelig Tone. Aanden i hin simple Folkevise, af hvilken Stoffet
							er taget, svæver derover. Og hvad der er endnu betydningsfuldere: denne
							korte Novelle er forsaavidt banebrydende i den tyske Literatur, som den
							adskilligt før Immermanns Storgaarden aabner
							Landsbyhistoriernes Tidsalder, og med sin troskyldige om end en Smule
							kunstlede Tone anslaar den Streng, der saa længe efter endnu klinger
							igen hos Auerbach og andre.XVDer gives en Digtart, i hvilken Mennesket fortrinsvis fremstilles fra den
							Side, fra hvilken dets Væsen er Frihed og Aand: det er Dramet. I den
							lyriske Poesi er det Stemningen, som hersker; i den episke trænges
							Personen tilbage ved den brede Udmaling af de Omstændigheder og Magter,
							der bestemmer den; men Dramets Genstand er Handlingen, og den
							menneskelige Karakter som handlende og villende tvinger, fordi den selv
							er lutter Form og Bestemthed, Digteren til at give sin Frembringelse
							Bestemthed og Form. Dramet fordrer Klarhed og Aand; Naturmagterne maa
							her, hvor Alt er begrundet, ses som Aandens Tjenere eller Herrer, men de
							maa fremfor Alt forstaas, de kan ikke optræde som dunkle og lyssky
							Tvangsherskere, der ingen Forklaring har at afgive over deres Væsen og
							Bud. Tiecks to romantiske Dramer, Sørgespillet Leben
								und Tod der heiligen Genoveva og Tiakts-Lystspillet Kaiser Octavianus, er egenlig kun Dramer af
							Navn. Shakespeares Perikles og Vinteræventyret,
							Calderons lyriske og musikalske Indskud, forledede Tieck til en
							lyriskepisk Formløshed uden Lige i Poesiens Historie. Mere stilløse,
							mindre komponerede dramatiske Digtninge end disse lindes ikke. Hvad det
							for Tieck kommer an paa er alene hvad han kalder Begivenhedens «Klima»,
							dens Luft og Duft, dens Tone og Farve, dens Stemning og Afspejling i
							Gemyttet, dens ejendommelige Belysning, der ufravigeligt er
							Maaneskinnets. Han lægger den tidlige Middelalders Mennesker den
							Stemning i Munden, i hvilken Læsningen af de gamle Legender har sat ham
							selv. Det var en Art religiøs Sindstilstand, der havde bragt ham ind paa
							denne Vej. Schleiermachers Taler om Religionen havde netop gjort  Indtryk paa ham. I den Tro at finde en
							Guldgrube af Latterligheder havde han slaaet op i Jacob Böhmes Morgenrøde og var fra en Spotter bleven en
							begejstret Lærling. Endelig havde han lige da truffet sammen med Novalis
							og stod under hans Indflydelse.Gennemgaar man imidlertid Genoveva kritisk,
							finder man snart, hvad Tieck ogsaa tilstaar, at Religionen heri, den
							Fromhedens Stemning, der skulde afgive den kunstneriske Enhed, ikke er
							Andet end den romantiske Længsel efter Religion. Netop dette var ogsaa
							Solgers Dom derom. Denne Længsel har sat sig talrige Vidnesbyrd i
							Stykket. Den gamle, troende Tid, der oprulles for os, sukker, ganske som
							Tiecks egen, efter en anden ældre, langt mere troende; ogsaa dens
							Religion er kun Længsel efter Religion. Golo siger om den gamle Ridder
							Wolf, der for ham betegner den gode, gamle Tid: «Hvor kunde jeg ville
							spotte dit barnlige Gemyt!» Genoveva skuer tilbage mod Fortiden; som
							Tieck selv tilbringer hun alle sine Dage med Læsning i de gamle
							Legender; ja hun siger endog ægte romantisk:Ej Andagt er det, der saa stærkt mig driver,langt mere Attraa til de gamle Tider,og dybt jeg røres, naar jeg tænker paa,hvor lidt vi hine Troens Helte ligner.Den mandlige Hovedperson i dette Stykke, den grædefærdigt klynkende
							Kæltring Golo, er William Lovell om Igen, der ikke er blevet mere
							indtagende ved at oppudses til dramatisk Figur i en middelalderlig
							Tragedie.Octavianus, som i sin allegoriske Manér er
							stærkt paavirket af Heinrich v. Ofterdingen, er
							om muligt endnu mere form- og sammenhængsløst end Genoveva. Stykket kan nærmest betragtes som et storartet
							Prøvekort over alle mulige nord- og sydeuropæiske Versemaal og er i
							Virkeligheden kun en trættende Række af omhyggeligt udpenslede
							Naturindtryk og Naturstemninger. I Indledningen til Phantasus har Tieck selv
							skildret, hvorledes alle bestemte Indtryk af Omverdenen for ham flyder
							sammen i mystisk Naturforgudelse:Det, som jeg holdt for Grotte og Fjældog Skov og Eng og Bakkeheld,det var et eneste mægtigt Hoved,af Løv for Haar og Skæg omskovet.Stille smilte han, naar hans Smaalykkeligt legende han saa.Han vinked og anelsesfuld en Brusenstrømmed i Skovens hellige Susen.Da faldt jeg ned paa mine Knæ,skælved af Angst som et Espetræog sagde til den Lille; Mig lær,hvad det Store er, som jeg skuer der.Den Lille sagde: Dig griber Gru,da uden Varsel du ser ham nu.Det er vor Fader, der Skræk dig volderhans Navn er Pan, Alts OpretholderMen hvad der saaledes gælder om Skov og Bjerg hos Tieck, det gælder
							ligesaa fuldt om Menneskelivet. Ogsaa i Skildringen af det drukner han
							al Bestemthed og Karakter i Naturmystikens farvede Bølger. Denne
							hemmelighedsfulde Naturforgudelse i Skuespillet forbereder det
							romantiske Dramas kristeligt-mystiske PrægSom Dramatikere kommer Arnim og Brentano næsten ikke i Betragtning. Den
							sidste fremtræder i sit gale Lystspil Ponce de
							Leon, hvis Samtaler bevæger sig i trættende Ordspilsvittigheder,
							som en Elev af Shakespeare, der kun har tilegnet sig det Skruede i
							Mesterens Ungdomsstil; i hans store romantiske Drama Prags Grundlæggelse erstatter Trolddomskunster og Mirakler,
							Syner og Spaadomme, magisk virkende Ringe og Forbandelser virkelige
							Mennesker og virkelig Handling. Forunderlige Anelser og aldrig fejlende
							Fjernsynthed bestemmer Begivenhedernes Gang.Der findes i den Maade, paa hvilken den slaviske Oldtid her er romantisk
							dramatiseret af Brentano, en Art Overensstemmelse med Behandlingsmaaden
							af lignende Stoffer hos den polske Romantiker Slowacki (i Lilla Weneda f. Eks.). Brentano har som Slowacki
							forstaaet ud fra enkelte raa Gudesagn og Overleveringer at forme et
							Billede af det slaviske Hedenskab, som er udkastet med en vis Synsevne,
							De romantiske Digtere havde jo i alle Lande skarpere Sans for religiøs
							Mystik end for dramatisk Sandhed og Virkning. Det hedder sig endogsaa,
							at dette Skuespil af Brentano har paavirket Brødrene Grimm's samtidige
							mytologiske Studier.Arnims store «Sørgespil i to Lystspil», som han selv betegner det, med
							Titlen Halle og Jerasalem, i hvilket Sagnet om
							den evige Jøde og Historien om Cardenio og Celinde er  sammenvævede, hører til det Utaaleligste, den
							tyske Romantik har frembragt: et Læsedrama paa 400 Sider i stort Oktav,
							der begynder som en vild Studenterkomedie i Halle og fortsættes som en
							Pilegrimsmysterie i Jerusalem. Det drejer sig om den middelalderlige
							Grundtanke, at den hellige Grav er Verdens Midtpunkt og ender med
							Aabenbaringen af tre lysende Kors over Hovedpersonernes Grave.Der forekommer her et Optrin, i hvilket Gelinde om Natten vil skære
							Hjertet ud af Brystet paa sin døde Elsker for ved Hjælp af de
							Trolddomskunster, hun dermed kan udføre, at vinde sin levende Elskedes
							Hjerte; den Døde stiger med blødende Bryst op af Kisten og beklager sig
							over den Medfart, han lider, i Vers som disse:Elskte, du gennemborer mit Hjerte,det er mere bittert end Helvedes Smerte.Straks derefter afslører Kirketjeneren sig som den skinbarlige Djævel og
							bortfører Gelindes onde Moder som sin Brud.I et andet Optrin skal Celinde i en Klippehule føde et Barn. Dette gaar
							paa Teatret saaledes til: Der kommer en Stork, som bærer et Barn i
							Næbbet og styrer sin Flugt ind i Hulen; efter den kommer en hel Sky af
							Storke, som trækker mod Syd og synger:Har Barnet du maattet slæbe paa,kan du Moderen nu med Vingerne slaa;har du maattet flyve og fare saa vide,med Næbbet nu kan du hende bide.Barnet er dødfødt og den stakkels Moder fortvivler. Denne Kendsgerning
							bliver os paany meddelt af en Stork:I min Vrede,i Rejsefeberens Hedehar jeg trykket Barnet ihjel o. s. v.Og nu følger straks herpaa højtidelige Scener, og det af saa modbydeligt
							græsselig Art som den, der til Overskrift har Fristelserne i Ørkenen, i hvilken Ahasverus kæmper med den
							Fristelse, af Sult at æde en lille levende Dreng op, der sammen med ham
							er bleven reddet fra et Skibbrud. Den evige Jøde siger: «Hvilken  skrækkelig Lyst jeg dog har til dette
							Kød, jeg føler det allerede paa Tungen, mærker, hvor saftigt det møder
							min Gane ...» Han vil rask gribe til; i det Øjeblik raaber Drengen:
							Fader! Fader! og hurtigt sætter den Gamle sig til sin Bog.Helt imod Slutningen bliver der midt under den Gudstjeneste, som Ridderne
							af den hellige Grav afholder, rettet et Udfald mod de Romantikere, som
							ikke mener det alvorligt med deres Religiøsitet. En Rejsende siger: «Jeg
							vil befri den hellige Grav fra Tyrkernes Magt.» Herpaa svarer en af
							Digterens Yndlingsfigurer: «Gør det først, sig det saa!» og derefter
							følger denne utroligt udramatiske Parentes: «(Den Rejsende vender sig
							beskæmmet bort og drager ud i den vide Verden og taler om Kristendom med
							Tusinder af Ord, men hans Ord har ikke det evige Livs Kraft, fordi hans
							Kærlighed er uden Gerning; fra ham stammer alle de nye poetiske Kristne,
								jeg taler om dem, der kun er Kristne i deres
							Digte).» Naar endogsaa Digterens «Jeg» dukker op i en Indskudssætning
							midt i Skuespillet, saa er den dramatiske Form egenlig ikke at betragte
							som eksisterende. Saa vidt er selv Tieck og Hoffmann aldrig gaaede.Den tyske Romantik har kun frembragt to virkelige Dramatikere, Zacharias
							Werner og Heinrich v. Kleist, og af disse to er atter den sidste den
							uden al Sammenligning fremragende, ja han er i Besiddelse af saa rige
							poetiske Evner, at man uden Betænkning kan stille ham øverst blandt alle
							Skolens Digtere. Han besidder fremfor Nogen en bestemt og plastisk Form
							og han har en Patos, som man end ikke finder hos Goethe. Det Bedste, han
							har skrevet, er sjælfuldt, inderligt og brændende sanseligt, og Formen
							dog i de ypperste Værker fast og uden Udsmykning. Kleist er Tysklands
							Mérimée, og et Studium af hans Ejendommelighed vil vise os, hvad den
							tysk-romantiske Aandsretning kunde gøre ud af en Mérimée. Vi vil se,
							hvorledes den nøjagtigt bestemte Form i hans Geni gennembrydes af det
							romantisk-poetiske Vanvid.Tredive Skridt fra Wannsee ved Berlin, halvtresindstyve Skridt fra Kroen
							ligger en Gravsten med Indskrift: Heinrich von Kleist.Der skød den 20. November 1811 Tysklands dalevende største Digter af den
							yngre Slægt, 34 Aar gammel, først en Veninde, saa sig selv med to sikre
							Pistolskud. Man har tidligere troet, at et roligt Venskab forenede de
							to. I Aaret 1873 kom imidlertid  de
							mellem dem vekslede Breve for Dagen, hvis usunde Lidenskabelighed tyder
							paa, at de nærede en fra begge Sider lige overophidset Følelse for
							hinanden og at begges Forstand var angreben. Kleist tiltaler Veninden,
							Fru Henriette Vogel, med Udtryk som «min Jette, mit Alt, mine Slotte,
							Agre, Enge og Vinbjerge, mit Livs Sol, mit Bryllup, mine Børns Daab, mit
							Sørgespil, mit Ry, min Skytsengel, min Kerub og Seraf!», medens hun
							svarer: «Mit Værn og Værge, mit Sværd, mit Spyd, mit Panser, mit Skjold»
							og deslige.Saavidt var det tilsidst efter mangfoldige og mangeaarige Ulykker kommet
							med denne udkaarne Aand.Heinrich v. Kleist var af adelig Slægt, udgaaet
							fra en gammel prøjsisk Officersfamilie, der i det attende Aarhundrede
							havde frembragt en Digter, og han havde allerede som ung Fændrik gjort
							et Felttog med, da den militære Stand blev ham forhadt og den uklare
							Følelse af hans overordenlige Evner drev ham til at forsøge sig som
							Videnskabsdyrker. Han begyndte 1799 at studere ved Universitetet i hans
							Fødeby Frankfurt an der Oder. Her fordybede han sig i Filosofi,
							Matematik, gamle Sprog, og levede tiltrods for sin Ungdom et Liv i
							grublende Alvor, ganske indadvendt i stum Lidenskabelighed. Paa kejtet,
							næsten pedantisk Maade stræbte han at opdrage sin Søster og uddanne sin
							Forlovede til at forstaa ham. I det følgende Aar forlod han Frankfurt
							for i Berlin at studere videre. Allerede tidligt udviklede der sig hos
							ham en skæbnesvanger Drift til i ethvert Anliggende at sætte Alt paa ét
							Kort; hans Biograf Wilbrandt har træffende sammenlignet hans Karakter
							med Werthers: som Werther havde han Sjælens mørke Utilfredsstillethed,
							det tunge Blod, den bitre Indesluttethed, en ligesom med Hænder gribende
							og befølende Indbildningskraft, Forstandens indædte Grubien, den stadige
							Dvælen ved alt Kvalfuldt, Følelsens brusende Overstrømmen.Da Troen paa hans Digterkald vaagnede hos ham, vovede han i lang Tid ikke
							at røbe sig for sine Nærmeste; han fjernede sig, isolerede sig for at
							vinde Klarhed over sine Evner. Da for første Gang Planen til en Digtning
							spirede i ham, forekom det ham, som smilede «noget som jordisk Lykke»
							ham imøde for Fremtiden. Dristig og voldsom som han var, haabede han
							straks ved første Forsøg at kunne frembringe et Mesterværk. Forsøget
							mislykkedes for den umodne Begynder. Da han et Aar senere fattede Planen
							til det Sørgespil, der skulde sysselsætte ham hele  hans Ungdom igennem, nemlig Robert Guiscard, var det i den ganske bestemte Hensigt at
							overbyde Goethes og Schillers klassiske Poesi «ved et nyt Kunstprincip»;
							han vilde sammensmelte Æschylos og Shakespeare, Antikens og Renæssancens
							Fortrin i sin Kunst, forene Dyrkelsen af det Skønne med Trofasthed mod
							Naturen, udadlelig Form med tragiske Sammenstøds yderste Rædsler.Han havde endnu ikke Kraft til at frembringe noget Helt og maatte lægge
							Værket tilside.I den slappe Stemning, som det mislykkede Forsøg fremkaldte, vendte han
							sig til Videnskaben. Han vilde kun Et, finde Sandheden, og det Sandheden
							ganske i Almindelighed. Med den Selvoplærtes naive Tillid kastede han
							sig over Filosofien i det Haab, i den at finde den hele og fulde
							Sandhed, efter hvilken han kunde rette sig i Liv og Død.Det var Kants Filosofi, som han gav sig til at granske, og det Indtryk,
							den gjorde paa ham, var ubetinget nedslaaende. Han havde ventet i
							Filosofien at finde en Religion, og Erkendelseslæren beviste ham, at vi
							overhovedet ikke kan naa Sandheden, aldrig erfare hvad Tingen er i sig
							selv, men kun formaar at se Genstandene saaledes, som vore Organer viser
							os dem, det vil sige, at den som har grønne Briller ser Tingene grønne
							og den som har røde ser lutter Rødt. Det var ham, som om hans eneste og
							højeste Maal var sunket sammen, da han indsaa, at Sandhedens Erkendelse,
							som han havde forestilt sig den, ikke var mulig.I denne sjælelige Opløsningstilstand fattede han som andre Romantikere
							Tanken om at klamre sig til et System af Dogmer, enten til den
							protestantiske Rettroenhed eller til den katolske Religion som den
							myndigst bydende og ældste. Fra Dresden skriver han: «Intet var saa
							egnet til at føre mig bort fra Videnskabens sørgelige Omraade som de
							Kunstværker, der er ophobede i denne By ... Dog ingensteds følte jeg mit
							Hjerte saaledes rørt" som i den katolske Kirke, hvor den mest ophøjede
							Musik forener sig med de andre Kunster om med Magt at gribe Hjertet. Vor
							Gudstjeneste er slet ikke nogen. Den taler kun til den kolde Forstand;
							men til alle Sanser taler den katolske Fest ... Ak kun en Draabe
							Glemsel, og med Vellyst var jeg bleven Katolik.»Han overvinder vel disse Griller, men at tvinge sig til Arbejd er ham
							umuligt, efter at han er kommen til Kundskab  om, at Sandhed ikke er at finde her paa Jorden.
							For at gøre Ende paa denne pinlige Tilstand af Formaalsløshed, griber
							han til en iøvrigt ganske planløs Rejse til Paris. Brevene fra Paris
							viser, hvor frugtesløst dette hans Forsøg paa at vinde Klarhed over sit
							Livskald var. Han bryder med sin Forlovede, fordi hun ikke blindt vil
							følge ham, da han af hende fordrer, at hun skal rejse til Schweiz med
							ham og leve ved hans Side som Bondekone. Til sin Fødeby vil han af
							Stolthed ikke vende tilbage, før han har fuldført Noget, der svarer til
							hans ærgerrige Forsæt.Han drager til Weimar, stadigt opfyldt af den Opgave at udføre sit Drama
								Robert Guiscard. Han omgaas med Wieland og
							kommer til at bo i hans Hus; den Gamles Godhed, Datterens stille Ømhed
							for ham fængsler ham der. Han bliver imidlertid ved at være indesluttet
							og adspredt Endelig tilstaar han den elskværdigt deltagende gamle Mester
							paa dennes Spørgsmaal, at han arbejder paa et Sørgespil, men har et saa
							højt Ideal for Øje, at det endnu bestandig har været ham umuligt at
							bringe sin Digtning paa Papiret.Da det en Eftermiddag i en heldig Stund lykkedes Wieland at faa sin Gæst
							til at fremsige nogle Brudstykker af Hovedscenerne efter Hukommelsen,
							kom Tilhøreren i Fyr og Flamme af Beundring. Wieland fik det Indtryk, at
							dersom Æschylos's, Sofokles's og Shakespeare's Aander forenede sig om at
							skabe en Tragedie, saa maatte det blive saadan noget som Robert Guiscard, ifald ellers det Hele svarede
							til hvad han havde hørt.Den unge Digters Glæde var stor, men varede ikke længe. Snart drev
							Forholdene ham atter bort, først til Leipzig, saa til Dresden. Her hører
							vi ham for første Gang gøre en ung Pige (der var bedrøvet over hendes
							Forlovedes formentlige Ligegyldighed) det Forslag, som han hyppigt havde
							paa Læberne overfor senere Venner og Veninder, nemlig, at han skulde
							tage en Pistol og skyde dem begge ihjel. Allerede kort Tid derefter
							rettede han et lignende Forslag til sin trofaste, senere berømte Ven,
							von Pfuel. Pfuel kom til den Overbevisning, at for Kleist og hans
							Tragedie vilde Intet være bedre end nye Rejser. Kleist greb med Iver
							denne Tanke. Kort før sin Afrejse fra Dresden til Schweiz fik han et
							Brev fra Wieland, der indgød ham ny Tillid og lang Tid igennem vedblev
							at være hans bedste Trøst. Wieland kunde ikke tro, skrev han, at nogen
							ydre Hindring skulde kunne  gøre Kleist
							Fuldendelsen af hans Mesterværk umulig: «Intet er umuligt for den
							hellige Muse, der begejstrer Dem. De maa fuld føre Deres Guiscard, laa end det hele Kaukasus trykkende
							over Dem.»Paa Kleist's Rejse til Schweiz og Norditalien, der optog Sommeren og
							Efteraaret 1803, blev der ikke skrevet noget, og i den fortvivlede
							Følelse af sine Evners Utilstrækkelighed, i den Tro, kun at have «et
							halvt Talent», opgav han en Tidlang al digterisk Stræben. Han rejste
							over Lyon til Paris, stedse plaget af Tanker paa Døden. I Paris brændte
							han sin Guiscard og alle sine Papirer; han
							besluttede at gaa i Krigstjeneste hos de forhadte Franskmænd og deltage
							i den store Overfart, som dengang forberedtes fra Boulogne, i den sikre
							Forventning, at Foretagendet vilde strande og han som den hele Hær finde
							sin Grav i England, Han vilde melde sig som simpel Soldat, men blev
							afvist. Ved et tilfældigt Sammentræf med en Bekendt, der tog ham under
							sin Beskyttelse, blev han sat i Stand til at vende tilbage til Tyskland,
							hvor han efter mange Genvordigheder og Skuffelser fik et lille Embede i
							Königsberg.Kleist havde villet kappes med Goethe. «Jeg vil rive ham Kransen af
							Panden» havde tidligt været Omkvædet i hans Bekendelser som i hans
							Drømmerier - det lyder som et Udsagn af en Gal. Og dog, naar
							man retter Blikket paa det Brudstykke af det aldrig helt udførte Drama
								Guiscard, der er blevet reddet i en
							Afskrift, saa forbavses man. Vel kunde denne Digtning, saa lidt som
							nogen anden, rane en Genius, hvis Aand svæver over to Aarhundreder, dens
							Hæderskrans; men ikke des mindre staar dette Brudstykke i Højde med
							meget af det Skønneste, som Goethe har frembragt.Kleist har i sin Fantasi dannet sig Billedet af en stor Mand, en stor
							Fører, og han meddeler os straks Indtrykket af hans Storhed ved at vise
							os, hvor meget der afhænger af ham, af hans Liv, og hvorledes Tusinder
							og atter Tusinder ser op til ham som til deres Hersker og eneste
							Redningsmand.Den store Æventyrer, Robert Guiscard, Søn af Tancred af Hauteville,
							ligger med sin Hær for Konstantinopel, som han har lovet sig selv at
							indtage og beholde. Men Skæbnen staar ham imod; Pest er brudt ud i hans
							Lejr og gaar sin Rædselsgang gennem hans Hær.Kleist selv havde jo mødt en saadan tilintetgørende Modgang  paa den Sejersbane, som hans Indbildningskraft
							havde udmalt ham, og storladent er det Billede af en Helt, der kæmper
							mod en overmægtig Skæbne, som han saa længe havde baaret i sin Sjæl.
							Guiscard har selv Pesten i sig; den raser i hans Indvolde; dens Gift
							fortærer hans Knogler. Han, som altid før var sejerrig, han, Syditaliens
							Erobrer, Roms Overvinder, Sejrherren over Venedig og Grækenland, ser nu
							sin Undergang for Øje, føler den i sig. En Sværm af Normanner bølger om
							hans Telt for at anraabe ham om at føre Hæren bort fra denne
							forfærdelige Lejrplads, hvor alle føler Pestens Giftpust i deres Ansigt.
							Rygtet om, at han er syg, har allerede begyndt at brede sig. Men Ingen
							maa faa Sandheden at vide endnu, og Guiscard er for stolt til at lade
							Nogen ane, hvad han lider.Saa aabner hans Telt sig, og han, i hvis Bryst der luer et Krater, hvis
							Strube tørster uden nogensinde at kunne slukke sin Tørst, og hvis Haand
							er saa svag, at han den hele Nat ikke har formaaet blot at bevæge den,
							han træder høj og værdig ud gennem Teltaabningen og viser sig for den
							forsamlede Mængde, staar der saa stærk, saa munter i sin Overlegenhed,
							at selv de, som troede at vide det Værste, ikke mere véd, hvad de skal
							tro.Og det er ikke blot stort, det er dybt, dette Kleist's Ideal. Denne
							Guiscard, der staar oprejst, medens Sygen nager hans Knogler, det er jo
							Kleist selv, hans hele ulykkelige Liv igennem, indtil han jager sig
							Pistolkuglen ind i Hjernen; han selv er denne store Genius, hvis Planer
							mislykkes paa Grund af Pesten udenfor ham og i ham.Kleist opgav snart sin Embedsvirksomhed og vendte tilbage til Poesien.
							Særlig fængslende er nu den Maade, paa hvilken denne inderst inde saa
							energiske Digter kommer til at fremstille dramatiske Karakterer. Studiet
							af Romantikernes Sjæleliv og Sjælelære har vist os, hvorledes de ved at
							udstykke Individualiteten kom til at lægge Hovedvægten paa Alt, hvad der
							sprænger dennes Form: Drøm, Sansevildelse og Afsind. Det, der adskiller
							Kleist's Karakterer fra Romantikernes øvrige, er at de Intet har af det
							Udviskede eller Svampede, som betegner dem; men hvad der er fælles for
							hans og de andre, det er det Sygdomsagtige i Grundpræget. I enhver
							Lidenskab griber Kleist det Træk, ved hvilket den røber sin
							Familie-Lighed med den fikse Idé eller det viljeløse Afsind, i enhver
							nok saa kraftig Aand jager han sin 
							Sonde ned paa det syge Punkt, hvor Aanden taber sit Herredømme over sig
							selv: Søvngængeri, dyrisk Betagethed, Adspredthed, Fejghed under
							Dødsangst. Man tænke paa en Lidenskab som Elskov; den er ganske vist
							ikke af forstandig Natur, men den har en Side, fra hvilken den kan ses i
							Sammenhæng med Fornuft og Aand. Derfor skildrer Kleist den gennemgaaende
							og med beundringsværdig Kraft som rent sygdomsagtig, som Mani.Da Käthchen fra Heilbronn første Gang ser Grev Wetter af Strahl, taber
							hun i samme Øjeblik Alt, hvad hun har i Hænde, Bakken med
							Forfriskninger, Vin og Bæger og styrter ligbleg med Hænderne foldede ned
							for ham paa sit Ansigt, som om Lynet havde ramt hende. Greven siger
							hende et venligt Ord og bereder sig kort efter til at ride bort; da hun
							fra sit Vindue ser ham stige til Hest, springer hun, for at følge ham,
							fra Vinduet tredive Fod ned paa Gadens Stenbro og brækker begge sine
							Ben. Seks Uger ligger hun i Feber. Neppe helbredet rejser hun sig,
							samler en Bylt og flygter fra sit Hjem for at opsøge Greven og følge ham
							i blind Hengivelse fra Sted til Sted, ledet alene «af Straalen fra hans
							Aasyn, der som et femtraadet Tov har slynget sig om hendes Sjæl» Hun
							vandrer paa nøgne Fødder, som ridses af enhver Flintesten, med den korte
							Kjole, der dækker hendes Lænder, flagrende i Vinden, uden anden Skærm
							end en Hat af Straa mod Solens Stik og Uvejrets Vrede. Hvorhen hendes
							Fod vender sig, gennem Kløfternes Taage, gennem øde Egne, som Solen
							svider, gennem sammenvoksede Skoves Mørke, skrider hun som en Hund, der
							har lugtet sin Herres Sved, bagefter ham. Og hun, som var vant til at
							hvile paa bløde Puder Og som sporede den mindste Ujævnhed i Lagenets
							Traade, naar hendes Haand uagtsomt havde spundet den ind deri, hun
							ligger nu som en Tjenestekvinde i hans Stalde og synker, naar Natten
							kommer, udmattet ned paa det Straa, der er kastet under hans stolte
							Heste.Den djærve Fynd i disse Ord af hendes Fader skildrer sandt. Greven, der
							véd sig uden Skyld, søger paa alle Maader at fjerne hende. Da han en Nat
							finder hende i Stalden, sparker han den unge Pige til Side med Foden,
							mere end én Gang løfter han Hundepisken imod hende; han lader hende
							opofre sig for hans Trolovede, der jager hende ind i et i lyse Luer
							brændende Hus for at hente hans Billede, ja endnu engang for at hente
							Futeralet til dette Billede, og med den højeste Begejstring og  den dybeste Ydmyghed finder hun sig i
							Alt og udfører Alt. Det er efter Kåthchens Mønster, at Hertz i Svend Dyrings Hus har dannet sin smagfuldere og
							mattere Fremstilling af en Alt betagende, uigengældt Lidenskab. Käthchen von Heilbronn indeholder ved Siden af
							meget Latterligt og Stødende ogsaa meget Storladent; man vil allerede af
							det Anførte se, at denne Lidenskab, der indfinder sig med en
							Pludselighed som et Slagtilfælde, der fremdeles som en fiks Idé fortærer
							alle andre Forestillinger i Sjælen, og som, selv et. Under, ved en
							Kerubs Hjælp udfører Undere, er drevet ud over det Natuiiiges og Sundes
							Grænser. Der er ligefuldt noget Skønt deri. Det har tilfredsstillet
							Kleist, der nærede en saa brændende Afsky for Frasen, at fremstille en
							elskende Kvinde, hos hvem alt det var Sandhed og Virkelighed, der hos
							andre elskende Kvinder kun er Talemaader. Han selv havde jo villet
							elskes paa denne Maade af sin Wilhelmine. Han havde senere rettet et saa
							overspændt Forlangende til en ung Pige, hvem han havde lært at kende hos
							Körners i Dresden og som havde faaet ham kær, at Forholdet mellem dem af
							den Grund var bleven opløst. Nu tyede han med sit Ideal over i Poesien.At se ham og elske ham var Et - at følge den Elskede Jorden
							over - at være ham mere hengiven end en Hund - at
							gaa i Ilden for ham: det er velgørende at se alle disse Talemaader blive
							til Virkelighed her. Men dog henhører det Alt under Sygdomslæren. Hertil
							kommer den romantiske Begrundelse. Kåthchen forfærdes ved Synet af
							Greven, fordi hun en Nat har set ham i et Drømmesyn. Men medens dette
							Drømmesyn staar paa, ligger Greven dødssyg af Tyfus, udstrakt som et Lig
							i sin Seng, og det forekommer ham selv, som om han træder ind i
							Kåthchens Kammer. Hendes Syn og hans Drøm svarer Punkt for Punkt til
							hinanden, saa Greven, da han erfarer Sammenhængen, med Angst maa
							udraabe:Nu staar mig bi, I Guder! jeg er dobbelt!En Aand jeg er og vandrer om ved Nat.Vi ser atter her Dobbeltgængeriet som Romantikernes Yndlingstanke i nær
							Forbindelse med Søvngængeriet.En lignende Rolle spiller Søvngængeriet i Kleist's og maaske Romantikens
							ypperste Drama, Prinsen af Homburg, i hvilket
							alle de vigtigste Personligheder staar som mejslede ud i Sten. Repliken
								 er kraftig og klar, hvert Ord
							præget som en Medalje. Stykket er i Danmark især bekendt ved J. L.
							Heibergs Kritik. Den unge Feltherre bryder Krigstugten og sejrer, efter
							at have ført Kampen paa en Maade, der er ham forbudt i hans Instruks.
							Kurfyrsten fælder Dødsdommen. I den Tro, at den aldrig vil blive udført,
							tager den unge Helt den som en Formsag, men overrumples, da han ser, det
							er Alvor, saa pludseligt af Dødsangst, at han paa den mest uværdige
							Maade tigger om sit Liv. Stykkets Værd beror paa den Genialitet, hvormed
							den indre Bevægelse er skildret, i Kraft af hvilken han bliver sig selv
							igen og fordrer Dødsstraffen som sin Ret. Atter her er det Aandens
							Natside, som er greben. Prinsen er nervøs, syg og adspredt. Ved Stykkets
							Begyndelse gaar han i Søvne. Ved Stykkets Slutning virkeliggøres et Syn,
							han har havt. Han overtræder Befalingen, ikke som Manlius Torquatus's
							Søn i Ungdomsovermod og krigerisk Ildhu, men fordi han, som i sin
							nervøse Adspredthed har Hovedet fuldt af Drømme, da Instruksen bliver
							dikteret, Intet hører og altsaa slaar til i Blinde.G. H. v. Schubert's Bog Naturvidenskabens Natside
							havde levende sysselsat Kleist. Denne Bog, som er forfattet af den
							da mest yndede blandt Naturfilosoferne, er et af Tidens mest forskruede
							Skrifter. Natsiden af en Planet er den Side af den, som er bortvendt fra
							Solen, og som kun lyser svagt i Mørket med et Lys uden Varme, et Lys, i
							hvilket Genstandene ser mere paafaldende og anderledes ud end i
							Sollyset. Deraf Navnet. I denne Bog raader Aander, Søvngængere,
							Spøgelser og Dæmoner som Jordens Eneherskere. Der gives her en
							fuldstændig Lære om Aanderne. Mellem Aand og Legeme er der tvende
							Mellemled: Sjælen og Nerveaanden, hvilken sidste, der udskilles efter
							Døden, har Skikkelse og Farve og saaledes kan ses. Farven retter sig
							efter Sjælens Beskaffenhed; ganske onde Aander er grønne; naar de
							forbedrer sig, gaar de efterhaanden over i det Gule o. s. v.Fra Begyndelsen af har, efter Schuberts Lære, Menneskets Ord havt
							undergørende Kraft. Ved Synden har det mistet denne Magt over Naturen,
							og derved er der kommet noget Mørkt og Dæmonisk ind i den mirakelgørende
							Evne som f. Eks. i de græske Oraklers og den hedenske Trolddoms
							Tryllemagt. I Kristus fornyedes den gamle naturlige Underkraft. I sin
							dæmoniske Skikkelse er denne paany opstaaet hos Rosenkreuzere og  Frimurere, de hemmelige Selskaber, der
							spillede saa stor en Rolle i Tidens Forestillinger, og den røber sig
							fremdeles i Foreteelser som den dyriske Magnetisme, Fjernsynthed o. s.
							v. Adam Müller siger om dette Skrift: «Schuberts Bog synes mig at være
							det Bedste, Naturfilosofien har frembragt, og Forfatteren staar ved
							Følelse, ved Retskaffenhed og i Særdeleshed ved Lærdom, om end ikke ved
							krigersk og kritisk Talent, højt over Sehelling ... Schubert betegner,
							ganske vist paa ejendommeligere og mere poetisk storstilet Maade, men
							dog i alt Væsenligt meget tydeligt et tidligere Tidsrum af min Dannelse,
							i hvilket jeg ønskede at kunne lade det Menneskelige, det Personlige i
							min jordiske Handlekraft gaa op i Røg, for at berede den Gud, jeg
							tilbeder, en sød Lugt, ja hvor jeg ønskede at kunne aflægge mit Navn og
							min Personlighed for at blive den allerhøjeste Martyr, den mest
							præstelige Præst»*).En Bog som denne var da i Alles Hænder, og selv en Aand som Kleist's
							fordybede sig som sagt med sine klare Tanker i al denne fordringsfulde
							Daarskab. Mystiken var paa Dagsordenen, og det er selsomt at se,
							hvorledes det mystiske Element, denne besynderlige Treenighed af
							Vellyst, Religion og Grusomhed, dukker op overalt i denne Digters
							Dramer. Saaledes f. Eks. i den mærkværdige Tragedie Penthesilea. Heltinden er Amazonernes vilde Dronning, som
							fører Krig baade mod Grækere og Trojanere og overalt er sejrrig. Det er
							en Lov blandt Amazonerne, at de i Krigen maa fange sig de Mænd, hvem de
							skal tilhøre, og efter Slagets Ende lever de da i Fryd og Gammen med
							dem. Penthesilea er bleven greben af en ligesaa dødelig Kærlighed til
							Achilles som Käthchen til Greven af Strahl. Men hos hende faar den det
							modsatte Udtryk, den antager Skinnet af hadefuld Grusomhed. Hun
							forfølger Achilles overalt i Slagene, hun vil se hans Blod. Elskede
							Käthchen som en Hund, saa elsker Penthesilea som en fra et bakkantisk
							Tog undsluppen Tigerinde.Tydeligt nok har Kleist meddelt Amazonedronningen sin personlige
							Følemaade. Hun vil ikke eje andet end Achilles, som han ikke havde
							villet eller ikke vilde opnaa andet end Hæderskransen. Som hun i vild
							Hast vil erobre sig den Elskede, saaledes havde han med ét Slag ved Robert Guiscard villet naa Maalet. Som Kleist
							kan hun kun leve, naar hun tilkæmper sig *) Brevveksling med
								Gentz, S. 98. Alt, hvad hun attraar. «Rasende maatte
							jeg kaldes,» siger hun ganske som hendes Digter havde kunnet sige det,
							«om jeg ikke prøvede mine Kræfter, saa langt Mulighedens Omraade naaer.»Hun hader Achilles saa stærkt som man kan tænke sig, at Kleist i mørke
							Timer har forbandet den Skæbne, der formente ham at vinde det højeste
							Ry. Hun tilintetgør Achilles tilsidst ved sit Had, som Kleist i et
							Anfald af Fortvivlelse havde tilintetgjort sit elskede Arbejde, sin Guiscard. Men hun elsker ham viljeløst, med
							glødende Inderlighed*). Da Achilles har saaret hende i Kampen, klager
							hun (i Dramets tidligste Form) i Udtryk, som hentyder til Digteren selv:At kunne knuse denne Barm, Prothoe!et Bryst, saa fuldt af Sang, Asteria!Hvert Strengegreb deri gav jo en Vellyd.Da hun endelig er paa Nippet til at opgive Alt, siger hun, næsten som
							Kleist i mange af Brevene til hans Søster:Det Yderste, som menneskelig Kraftkan yde, har jeg gjort; Umulighederhar jeg forsøgt, sat paa et Tærningkastmit Alt. Og Tærningen, den ligger, ligger.Forstaa det maa jeg, og at jeg har tabt.Saaledes forstaas det ogsaa, at Pfuel, den tro Ven, fandt Kleist
							grædende, da han lige havde nedskrevet Penthesilea's Død, og saaledes
							forklares ogsaa hans Ord angaaende Stykket til en Veninde: «Det er
							sandt, mit inderste Væsen er deri; det har De opfattet som en Seerske:
							min Sjæls hele Glans og al dens Kval paa én Gang.»Dog dette personlige Træk udelukker ikke Indholdets alment romantiske
							Mystik. Penthesileas Elskov ytrer sig i saadanne Ord:Hids alle Hunde paa ham! Pisk med Brandeløs paa ham Elefanterne, der knuser!Far med Seglvogne ind paa ham, og mejhans yppige Lemmer af!Det sidste modbydelige Ønske, at se Achilles's Lemmer mejede af med
							Vognenes Leer, er ikke ren Forstillelse. Det viser sig *) Smlgn.
								Otto Brahm: Heinrich von Kleist. ved Digtets Slutning: Amazonerne er
							blevne slagne, og den afmægtige og saarede Dronning er falden i
							Achilles' Hænder. Han elsker hende, og for ikke at volde hende Sorg og
							Fortvivlelse, gør han et Forsøg paa at indbilde hende, at hun har sejret
							og at han er hendes Fange. Men Sandheden opdages snart, og nu udæsker
							Achilles hende til Enekamp i den Hensigt, at lade sig overvinde af hende
							og saaledes blive hendes Brudgom. Dog da Penthesilea modtager
							Udfordringen, forstaar hun ikke dens Mening, men faar en Art
							Bersærkergang, under hvilken hun kaster sig paa sin Hest og i Spidsen
							for hele sit Hundekobbel farer imod ham. Langt borte fra ser han hende
							og ræddes; da bøjer hun sin Bue sammen, «saa at begge dens Ender kysser
							hinanden», sigter og jager ham en Pil igennem Halsen. Han styrter, men
							forsøger rallende at rejse sig, saa pudser hun hele sit Kobbel paa ham;
							alle Hundene slaar deres Tænder i hans Legeme og hun som de, til Blodet
							drypper af hendes Mund og Hænder:Dog puds! hun raaber, Tigris! puds, Leaina!Puds, Sfinks! Melampos! Dirke! puds, Hyrkaion!og styrter, styrter med det hele Kobbelsig over ham, og trækker ved hans Hjelmbuskham ned - som Tævehund blandt Hundekoblet.En griber ham i Brystet, en i Nakken,saa Jorden drøner ved hans Fald og bæver.Han, som i Blodets Purpurstrøm sig vælter,rører ved hendes bløde Kind og raaber:Penthesilea! kære Brud! hvad gør du?Er det den Rosenfest, du loved mig?Dog hun - Løvinden vilde hørt paa ham,den sultne, hylende, der i sin Vildskabsøger sit Rov paa øde, snedækt Slette -hun river Brynjen fra hans Krop og slaarsin Tand dybt i hans Bryst, og som hun gør,saa gør omkap med hende hendes Hunde.Oxus og Sfinks slaar Tanden i hans højre,hun i hans venstre Bryst Da jeg kom til,drev Blodet ned fra hendes Mund og Hænder.Først længe efter kommer hun til sig selv og erfarer, hvad hun har gjort.
							Hendes første Indtryk er Fortvivlelse, men saa siger hun:Hvor mangen En, der hang om Vennens Hals,har sagt det Ord: hun elsked ham saa saare,at hun af Elskov kunde ham fortære;og skulde saa bagefter Ordet prøves,saa var til Væmmelse hun mæt af ham.Saadan bar ikke jeg mig ad, du Elskte!Se her! Da jeg mig kasted om din Hals,har jeg for Alvor gjort det Ord for Ord,jeg var saa gal ej, som det kunde synes,Altsaa hun var ikke saa forrykt, som det lod. Her somKäthchen von Heilbronn: Hvad der hos de Andre
							var Talemaade,skal én Gang blive til Virkelighed. Mangen En siger, at hunkunde spise den Elskede op af Kærlighed, men Penthesilea gørdet. Kysset er beslægtet med Biddet. Hun forklarer:Küsse, Bisse,das reimt sich, und wer recht von Herzen liebt,Kann schon das eine fur das andere greifen.Og dog er dette endnu ikke den fulde Forklaring. Vi har her endnu kun de
							to Led: Vellyst og Grusomhed. Men det tredje, Religionen fattes ikke.
							Den indfinder sig som den fuldstændiggørende Farve naar man ret
							betragter de to første. Novalis har jo sagt de ovenfor anførte Ord:
							«Nadverens guddommelige Betydning er de jordiske Sanser en Gaade. Men
							den, der blot én Gang sugede Livets Aande af hede, elskede Læber, og
							hvis Hjerte smeltede ved en hellig Ilds skælvende Flammer ... han vil
							æde af hans Legeme og drikke af hans Blod evindeligt.» Det kristelige
							Mysterium var paa den Tid en Genstand, der sysselsatte alle Hjerner,
							blandt mange andre Kleists, til hvis nærmeste Venner Tidens første
							Mystiker, den sindrige Sofist Adam Müller, hørte. Man kan undres eller
							stødes ved at se dogmatisk-mystiske Forestillinger klinge igennem i et
							hedensk Drama om en Amazonedronning; men for at forstaa dette som mange
							andre beslægtede Forekomster maa man betænke det relativt Sande og
							Berettigede i denne Mystik. Disse Mænd kunde ikke have de religiøse
							Begreber i en Skuffe for sig uden Sammenhæng med deres Liv og deres
							Gerning. De sysselsatte sig ikke med en Forestilling som Nadveren en
							Formiddagstime to eller tre Gange om Aaret; den gennemtrængte alle deres
							Tanker, og de forsøgte at se Virkeligheden i Mysteriets Lys. Man finder
							i Friedrich v. Baaders samlede Værker (fjerde Bind, Antropologi) mellem
							mange smaa Afhandlinger: Om Ekstasen, eller de i
								magnetisk Søvn Talendes Henrykkelse, Om Seerinden fra Prevorst,
								Fyrretyve Sætninger af den religiøse Erotik o. s. v., ogsaa en Afhandling
								betitlet: At alle Mennesker er i den sjælelige, gode eller daarlige
								Mening af Ordet Antropofager (det er: Menneskeædere). Denne
							Afhandling begynder: «Mennesket, nemlig som Hjerte eller, med Skriftens
							Ord, som indre Menneske i Modsætning til det ydre, lever ikke af
							udvortes Næring eller af legemligt Brød, men lever, og det ikke i
							overført men i allervirkeligste Mening, kun af andre indre Mennesker,
							Hjerter eller personlige Væsener som af dem, der bespiser ham, og af
							deres Ord som Spise.»Det religiøse Mysterium ender med at blive Midtpunktstanken selv for
							Filosoferne. Henrik Steffens kan være et EksempeL Han, om hvem Julian
							Schmidt træffende bemærker, at man ikke kan benægte «en vis medfødt
							Servilitet i hans Karakter», udtalte sig paa samme Tid, som han i
							Breslau ledede Undersøgelser mod Demagogerne, et Hverv, fra hvilket han
							skilte sig «i høj Grad i Strid med den sunde Menneskeforstand og den
							naturlige Retsfølelse»*), ogsaa trods sin Ungdoms
							naturfilosofisk-panteistiske Anskuelser ubetinget reaktionært med Hensyn
							til det Religiøse. Saaledes hedder det i Skriftet: Hvorledes jeg blev Lutheraner paany: «Nadveren er den højeste
							individualiserende Proces i Kristendommen; ved Hjælp af den sænker
							Forløsningens hele Hemmelighed sig i sin rige Fylde ned i den
							modtagelige Personlighed. Naadens frugtbringende Strøm, der. fra den
							store Genfødelses Tider bølger igennem den hele Natur og Historie og som
							modner os til en salig Fremtid, antager her Frelserens Skikkelse, for at
							det, som er Alt i Alle, kan være helt tilstede ... Hvad den Kristne
							tilfalde tror, hvad der gennemtrænger hans hele Liv, hvad der overvinder
							Døden - men tillige trænger ham tilbage til Sanseligheden, det
							bliver ved Forløserens saliggørende Nærværelse, der finder Sted til
							Bedste for ham, ganske for ham, her Vished, Nydelse, Næring ... Nadveren
							er mig den højeste, vigtigste, mest hemmelighedsfulde af alle hellige
							Handlinger, ja saa vigtig synes den mig, at for mig ved den enhver Lære
							faar den uudgrundeligste Betydning.»Herved forstaas ogsaa den uhyre Plads, som dette Sakramente indtager i
							Datidens kristelige Mystik. Imellem de Hellige og den indviede Hostie
							finder det inderligste Forhold, næsten et Kærlighedsforhold Sted. Man
							efterse blot anden Del af Görres' *) Jul. Schmidt: Gesch. d. deut Litt. II. 307.Mystik. De Troende sporer Hostien i en uhyre
							Afstand. «For at begynde med det Helligste,» siger Görres, «saa har
							Alle, der er naaede ind paa det højere aandige Livs Omraade, kunnet
							fornemme Hostien i en uhyre Afstand.» En Mængde Eksempler anføres
							herpaa, og man ser af Fortalen, at alle de Kendsgerninger, der anføres,
							for det Første er bekræftede af Vidner uden Tal, dernæst af de
							uforkasteligste, som tænkes kan, enten af Gejstlige eller af de
							frommeste Lægfolk; for det Tredje har disse Vidner været i den
							gunstigste Stilling til at kunne se og vidne. Saa erfarer vi da ikke
							blot, hvorledes den Hellige finder Hostien, hvor den saa end er gemt,
							men hvorledes Hostien føler en Tiltrækning til de Fromme, saa den
							springer fra Præsten ind i deres Mund. Ja undertiden føler Præsten, at
							den voldsomt rives ud af hans Hænder, tiltrukken som Jernet af Magneten,
							og omvendt tiltrækkes den Fromme af de hellige Genstande og føres gennem
							Luften til dem.Intetsteds er det dog i Kleist's Drama mærkværdigere at se Mystiken
							bemægtige sig et aldeles hedensk, tilmed meget letfærdigt, Stof, end i
							hans Amphitryon, en Bearbejdelse af Molières
							bekendte Lystspil. Det ikke let behandlelige Æmne var jo dette: I
							Amfitryons Skikkelse og under hans Fraværelse besøger Zeus hans Hustru
							Alkmene, der antager Guden for sin Husbond. Den virkelige Amfitryon
							kommer hjem, og nu opstaar en Række komiske Forvekslinger og pudsige
							Misforstaaelser mellem den rette og den falske Ægtemand, den rette Slave
							Sosias og Merkur som Sosias, indtil den virkelige Sammenhæng opklares,
							og Amfitryon trøstes med, at et Svogerskab med Jupiter ikke indeholder
							noget Vanærende, en Moral, som det maatte ligge i Ludvig den Fjortendes
							Interesse at beskytte og udbrede:Mit Navn, som tilbedt paa alle Læber har hjemme,døver al mulig Larm og al tænkelig Spot.En Deling med Verdensaltets Drothar intetsomhelst, der kan beskæmme.Paa ægte fransk Manér er Stykkets Hovedpunkt opfattet som et Sammenstød
							mellem Ægtemand og Elsker, og da Alkmene angriber Jupiter for de haarde
							Ord, som han (*dolgoeO* Amfitryon) har sagt hende, svarer Guden ved at
							dække sig bag denne fine Begrebsadskillelse:Din Ægtemand, Alkmene, har begaaet alt det Gale;det er Ægtemanden, hvem du som skyldig maa betragte,din Elsker har ej Skyld i den hidsigt plumpe Tale.Aldrig at saare dig hans Hjerte kunde agte.Hvor kunde vel hans Hjerte et Ord, der krænked, nænne!dertil er dets Ømhed for ærbødig og for blød.Ifald ved dets Svaghed Sligt en Gang skulde hænde,han gennembored det med hundred Dolkestød.For Ægtemanden aldrig" den Ærefrygt gjaldt,som griber hver den dig kommer nær.Man kender ham straks paa hans raa og haarde Færd;med sin Bryllupsret tror han, at han har Lov til Alt.Jupiter udtrykker sig, som man ser, med det mest udsøgte Hof-Galanteri,
							og da ved Stykkets Ende de Omstaaende lykønsker den stakkels Amfitryon,
							siger Sosias Slutningsord, som slaar det Hele hen i Spøg og gaar ud paa,
							at om den Art Sager er det bedst at tale saa lidt som muligt.Selvfølgeligt maatte Kleist opfatte Æmnet fra en ganske anden Side.Allerførst har øjensynligt her Dobbeltgængeriet været det Tiltrækkende
							for et romantisk Gemyt. Dernæst forelaa der her en Mulighed til at
							spille svagt, men tydeligt, paa et af de vigtigste Mysterier i den
							kristelige Tro. Alkmene undfanger Herakles, ikke med sin Mand og dog
							ikke i Ægteskabsbrud, altsaa ubesmittet; det Foster, hun skal føde, er
							ikke Barn af et Menneske, men af en Gud. Derfor er i det afgørende
							Optrin mellem Jupiter og Alkmene Jupiter under Forgudelse af Naturen
							udvidet til Verdensaanden; han er ikke Grækernes letfærdige Olympier,
							men saa guddommelig og aandig som selve Naturfilosofiens Absolute. Han siger til Alkmene:Skuer du Verden ej, hans store Værk?Ser du ham ej i Aftenrødens Skær,naar gennem Skovens Løvværk taust det falder?Hører du ikke ham i Vandenes Rislenog Nattergalens yppigt ømme Slag?Er det forgæves, Fjældet, himmelhøjt,dig i dets Stolthed aabenbarer ham,og styrter, støvsprængt, Fossen ned forgæves?Naar Solens Straaler falder i hans Tempelog livnede af Glædens Pulsslag alledet Skabtes Arter priser ham, formaardu da at stige ned i Hjertets Grubeog bede til din Afgud? Og derfor tiltaler han da ogsaa Alkmene gentagne Gange med Ordet: Du
							Hellige!Du er, du Hellige, med Demantbæltepansret mod hver en fræk Tilnærmelse,og selv den Lykkelige, hvem du favner,forlader dig skyldfri og ren ....Adam Müller udgav Stykket med en begejstret og mystisk Fortale. I et af
							sine Breve til Gentz skriver han: «Hartmann har malet et stort, herligt
							Billede, De tre Marier ved Graven, hvilket
							tilligemed Amphitryon forkynder mig en ny Tid
							for Kunsten. Amphitryon handler jo lige saa godt
							om den hellige Jomfrus ubesmittede Undfangelse som om Kærlighedens
							Hemmelighed overhovedet.» Ja ogsaa Goethe følte det og sagde: «Stykket
							indeholder intet Ringere end en Omtydning af Myten i kristelig Retning,
							Marias Overskyggelse af den hellige Aand.»Allerede 1806 havde Kleist opgivet sit Embede og forladt Königsberg. Han
							var, da Krigen brød ud mellem Frankrig og Prøjsen, en Tidlang ved en
							Misforstaaelse kommen i fransk Fangenskab og var saa 1808 flyttet til
							Dresden, hvor han kom i Forbindelse med Adam Müller. Som tidligere Fr.
							Schlegel, havde Müller nu den Ærgerrighed som den romantiske Læres
							Apostel og Profet at styre Aanderne; han viste Kleist en glødende
							Beundring, og opnaaede desværre en ikke ringe Indflydelse paa ham.
							Müller var en Talekunstner, der havde skaffet sig et Indblik i flere
							Videnskaber og som netop stod i Begreb med at forkynde en ny Filosofi,
							der skulde overvinde alle tidligere Ensidigheder. Hans Lære var Læren om
							«Modsætningerne», om den evigt flydende, evigt sig fornyende og
							ophævende «Modsætning», Punkt og Antipunkt: det attende Aarhundredes
							Aand og Romantikens var kun Forklædninger af den ene og samme Sandhed,
							og denne var han i Aaret 1805 formentlig for bestandig bleven Indehaver
							af, da han var gaaet over til den katolske Kirke.Efterat Adam Müller var bleven Katolik, gik hans Aandsliv i Begyndelsen
							ganske op i Mystik. Han studerede Skyernes «hemmelighedsrige Liv»,
							betragtede sin sygelige Skræk for Uvejr som en Naadegave fra Himlen, og
							indbildte sig, matematisk at kunne udregne Geniernes aandelige
							Udvikling. Saa hærmede han sig til Gentz og slog ind paa en
							praktisk-politisk Retning, først  som
							prøjsisk Fremskridtspatriot, senere som Reaktionær i Metternichs
							Tjeneste.1808 grundede Müller og Kleist i Dresden Tidsskriftet Phöbus, i hvilket en Række af Kleists bedste Arbejder først
							blev offenliggjorte. Det er meget betegnende, at hvad der tiltalte Müller i Amphitryon, det var netop hint Element af
							hedensk-kristelig Mystik, som f. Eks. aabenbarer sig i den følgende,
							efter Forkyndelsen af Jesu Fødsel tilpassede Replik: En Søn vil
							blive født dig, hvis Navn er Hercules.Ind i det Personlige i Digterværket trængte han ikke. Det Centrale i
							Stykket er Alkmenes Karakter, Midtpunktet i hendes Væsen er atter den
							Kraft, hvormed hun værger sig mod at lade sin Fred forstyrre, sin
							Følelse forvirre, og Midtpunktet i hendes Skæbne er den Kval, hun lider,
							da hendes inderste Følelse bliver usikker og vaklende ved hendes
							Ægtefælles Fremtræden i dobbelt Skikkelse.Goethe, som uden at forstaa Kærnen i Kleists Væsen, paa sin geniale Maade
							begreb meget af hans indre Liv, har sagt det dybe Ord om ham, at han gik
							ud paa «Forvirring af Følelsen». Kleist var, i en Grad som faa
							Mennesker, anlagt paa Følelsens Sikkerhed; Forvirring af Følelsen var
							for ham den egenligt tragiske Skæbne, og dog blev hans hele og stærke
							Følelse atter og atter usikker paany:I Kraft af en Familie-Vedtægt var Kleist bleven prøjsisk Officer; men
							Familie-Overleveringen og hans personlige Tilbøjelighed stod i Strid med
							hinanden; han udholdt ikke den stadige Mandstugt og gik ud af Hæren. Han
							havde været forelsket og havde bundet sig; hans Følelse for Wilhelmine
							var stærk, men hans Selvopholdelsesdrift som Kunstner var endnu
							stærkere, og saaledes kom hans Følelse i Forvirring og han opløste
							Forholdet. Han havde følt sig som Digter, som Geni; alligevel var alle
							hans Tilløb endte med en Følelse af Mangel paa Evne, og i fuld
							Forvirring havde han da tænkt paa at gaa i fransk Krigstjeneste for
							saaledes at finde Døden. Deraf hans uafladelige Kresen om Følelsens
							Forvirring som Æmne. I den mønsterværdige lille Novelle Die Marquise von O. er dette Æmne tydeligt.
							Marquisen véd, saa lidt som Alkmene, hvem det er, der i Mørket har
							favnet hende;  ogsaa hendes Følelse er
							bleven forvirret; hendes Nærmeste miskender hende, og da den russiske
							Officer, som hun holder for sin Redningsmand og der afslører sig som den
							Skyldige, vender angerfuld tilbage, sønderslider afvekslende vildt Had
							og forsonet Kærlighed hendes skyldfri Sind. Paa lignende Maade bliver i
							Michael Kohlhaas's Sjæl den oprindeligt saa sikre Retsfølelse gjort
							usikker og tilsidst helt bragt i Forvirring ved den Uret, han lider.Kleist selv lod sig af saaret Retsfølelse forlede til at krænke Goethe,
							ligesom han af saaret Stolthed brød med Venner og Bekendte. Han sendte
							den af ham i lige Grad beundrede og misundte Goethe sin Penthesilea og oplevede den Skuffelse, at
							Dramet, som det var at vente, vakte Mesterens Uvilje. Goethe, der
							desværre kun var skarptseende overfor den frastødende Side af Kleists
							Væsen, siger om ham: «Hos mig opvakte Kleist tiltrods for min oprigtige
							Deltagelse og det af den fremgaaende Forsæt at dømme mildt, kun Gysen og
							Afsky, som et af Naturen smukt anlagt Legeme, der er angrebet af en
							uhelbredelig Sygdom.» Da Lystspillet Der zerbrochene
								Krug paa Grund af den vilkaarlige Akt-Inddeling, Goethe havde
							underkastet det, faldt igennem paa Weimarteatret, «forvirredes» ganske
							Følelsen hos den Skuffede, og han skrev Epigrammer om den store Mands
							Privatliv - deriblandt det stygge og lave om det «tidligt
							modne» Barn, der allerede havde Bryllupsdigtet færdigt til Forældrenes
							Bryllupsdag.Derfra stammer det sygelige Træk i alle hans Digtninge. Selv i Kohlhaas, dette Mesterværk af Fortællerkunst,
							hvor fra først af enhver Skikkelse er tegnet med genial Bestemthed,
							ender Alt i Drømmeliv. Henimod Slutningen optræder en selsom
							Zigøjnerske, der bliver betegnet som Kohlhaas's afdøde Hustrus
							omflakkende Aand; desuden en anden spøgelseagtig Skikkelse, den syge,
							tilsidst halvt vanvittige Kurfyrste af Sachsen - Figurer, der
							staar i den skarpeste Modsætning til de friske, dagklare Skikkelser i
							Fortællingens Begyndelse. Den hellige Cæcilie er
							en katolsk Legende, hvis Sigte er rettet mod Billedstormeriet. Digteren
							svælger her med en vis Tilfredsstillelse i overtroiske Forestillinger og
							lader den hellige Jomfru straffe Fjenderne af den katolske Kirkes
							Billedpragt med pludseligt Vanvid.Temmelig tidligt forfaldt Kleist til Nydelsen af Opium. Man mindes her
							derom.I Aaret 1809 optræder Digteren som lidenskabelig politisk Agitator. Hans
							Stemme klinger nu en Tidlang rigt og fuldt. Han bebrejder sine
							Landsmænd, at de ikke har Tillid nok til Hjerternes hemmelighedsfulde
							Kraft. Han kalder Napoleon en Synder, hvem intet menneskeligt Sprog
							formaar at stemple tilstrækkeligt. Alt hvad der foretages mod
							Franskmændene, synes ham mat og elendigt. Fichte's Taler til den tyske Nation er ham en Væmmelse; han haaner
							Fichte som en Pedant uden Handlekraft. Dyb Foragt nærer han for
							Medlemmerne af «Tugendbund» med deres frygtsomme Daadløshed. Han skriver
							sit Sørgespil Hermans-Slaget for at opfordre
							sine Landsmænd til at behandle Napoleon som Herman behandlede Varus. Mod
							den handlesvage Ungdom er disse Ord af Dramaet rettede:Saa skriver de, for Tyskland at befri,med Cifre, sender dernæst med Livsfarehinanden Bud, som Romerne la'r hænge,forsamler sig i Skumring - spiser, drikkerog sover ud hver Nat hos deres Koner.Det Haab: imorgen dør Augustus, lokkerdem, dækkede med Skam og Skændsel, fraén Uge til en anden.Saa lidet har han gjort for at bevare Oldtidsfarven, at han lader Herman
							tale om en «Veksel» og Varus sammenligne Cheruskerfyrsten med en
							«Dervisch».Han vilde have en Krig, som Spanierne førte den, med Mord og Edsbrud, med
							brændende Landsbyer og forgiftede Brønde.Saa fandt Slaget ved Wagram Sted, og alle Kleist's Forhaabninger var
							tilintetgjorte. Han spurgte gysende sig selv, om der da ikke gaves nogen
							Retfærdighed paa Jorden.Ingen Trøst i det offenlige Liv, ingen Udsigter i Privatlivet. Ingen
							Penge, intet Udkomme. Ingen Opmuntring, intet Bifald. Hans Nærmeste og
							Kæreste skattede ham ikke. Han skriver kort før sin Død til en moderlig
							Veninde: «Saa vilde jeg dog hellere ti Gange lide Døden end endnu en
							Gang opleve, hvad jeg nylig følte i Frankfurt ved Middagsbordet mellem
							mine to Søstre. Den Tanke, at mine Fortjenester, de være nu større eller
							mindre, slet ikke anerkendes af dem, saa jeg betragtes som  et ganske unyttigt Medlem af det menneskelige
							Samfund, der ikke mere fortjener nogensomhelst Deltagelse, berøver mig
							ikke blot Fremtiden, men forgifter mig Fortiden.»Han vidste tilsidst slet ingen anden Udvej til at tjene sit Brød end den,
							paany at blive Officer, hvad han saa nødigt vilde, og det vilde sige at
							vende tilbage til en Livsstilling, han tolv Aar tidligere havde opgivet.
							Han ejede imidlertid ikke engang de til en Officers Udrustning
							nødvendige Penge. En Ansøgning til Hardenberg om Hjælp forblev
							ubesvaret. Netop paa dette Tidspunkt var det saa, at Prøjsen saa sig
							tvunget til den Skam at indgaa Forbundet med Napoleon mod Rusland. Ingen
							større Forvirring af Fædrelandsvennens Følelse lod sig tænke, end den,
							som maatte følge deraf. Han, Hermans-Slagets
							Digter, Napoleons Dødsfjende, tvunget til som prøjsisk Officer at
							kæmpe for sit Fædrelands Ydmyger!Under dette sidste Pligtsammenstød brast hans Hjerte. «Min Sjæl er saa
							træt,» skriver han, «at naar jeg blot stikker Næsen ud af Vinduet,
							smerter Dagslyset mig, som skinner paa den.»Han var moden til Afgørelsen. Gennem Adam Müller var han bleven bekendt
							med Fru Henriette Vogel, en begavet Dame, der ligesom han led af
							Tungsind og som indbildte sig at have en ulægelig Sygdom. En Dag mindede
							hun ham om det Løfte, han engang havde givet hende, at vise hende enhver
							selv den største Venskabstjeneste. Han svarede, at han naarsomhelst var
							rede dertil. «Godt, saa dræb mig. Mine Lidelser har bragt mig saa vidt,
							at jeg ikke mere kan udholde Livet. Det er rigtignok ikke sandsynligt,
							at De gør det, da der jo ikke mere gives Mænd paa Jorden.» Det var nok
							for Kleist. I November 1811 kørte han og Henriette sammen til Wannsee.
							De var tilsyneladende lystige og tilbragte under al Slags Skemt Tiden
							dér til den næste Dags Eftermiddag; saa gik de ind i en Hule ved Søen,
							og Kleist skød sin Veninde gennem det venstre Bryst, dernæst sig selv
							igennem Hovedet, efter at de først sammen havde tilskrevet Adam Müllers
							Hustru et underligt vemodigt-humoristisk Brev. Det lyder saaledes:«Himlen véd, min kære, fortræffelige Veninde, hvilke besynderlige
							Følelser, halvt vemodige, halvt overgivne, der bevæger os til i denne
							Time, da vore Sjæle som to muntre Luftskippere hæver sig over Verden, at
							skrive Dem til. Vi var dog ellers,  maa
							De vide, bestemte paa ikke at afgive noget Kort p. p. c. hos vore Venner
							og Bekendte. Grunden er vel den, at vi i tusind lykkelige Øjeblikke har
							tænkt paa Dem, og at vi tusind Gange har forestilt os, hvorledes De i
							Deres Godmodighed vilde have lét, hvis De havde set os sammen i den
							grønne eller røde Stue. Ja, Verden er en underlig Ting! - Det
							har sin Rigtighed, at vi to, Jette og jeg, som to tungsindige,
							sørgmodige Mennesker, der altid har anklaget hinanden for deres Kulde,
							har faaet hinanden af Hjertet kær, og det bedste Bevis derfor er vel, at
							vi nu dør med hinanden.Lev De vel, vor kære, kære Veninde, og vær nu ret lykkelig her paa
							Jorden, som det meget vel er muligt at være det. Vi for vor Del vil ikke
							vide Noget af denne Verdens Glæder og drømmer om lutter himmelske Egne
							og Sole, i hvis Skin vi vil vandre om med lange Vinger paa Skuldrene.
							Adieu! et Kys fra mig, som skriver dette, til Müller; han skal
							undertiden tænke paa mig og vedblive at være en tapper Guds Stridsmand
							mod Djævelens Daarskab, som holder Verden i sine Baand.(Efterskrift med Henriettes Haand.)Dog hvordan dette er gaaet til,fortæller en anden Gang jeg i Mag,da jeg har altfor travlt idag. Lev da vel! I mine kære Venner! og erindrer i Glæde og Sorg de to
							underlige Mennesker, der snart tiltræder den store Opdagelsesrejse.
							Henriette. (Atter med Kleists Haand.) Givet i den grønne Stue,
							den 21de November 1811. H. v. K.»Kleist var den stejleste Karakter i Datidens aandelige Verden i Tyskland,
							og han havde tilmed et overfuldt Hjerte. Han vilde bygge paa Følelsens
							Grund, efter at han havde opgivet at naa til Sandhedens Erkendelse. Rent
							digterisk formaaede han at gøre det, som han i Kohlhaas bygger paa Retsfølelsen, i Käthchen von Heilbronn paa den ubetingede Hengivenheds
							Følelse. Men i den virkelige Verden, hvori han ved sin Fødsel var sat,
							havde Ingen Brug for hel, stærk Følelse af den Art som hans. Han fandt
							da ikke denne Følelse hos Andre, og hvor han selv fulgte  den, blev han overalt ladt i Stikken. Ak! Intet
							var helt paa denne Jord, ikke engang hans Kald!Ingen elskede Helhed som han, og Ingen var ustadigere, sygeligere, mere
							splittet. Altid var han en Fortvivlende, evigt vaklede han mellem den
							højeste Stræben og Driften til Selvmord. Derfor ser vi ham, den største
							af Romantikerne, modtagelig for næsten alle de Vildfarelser, som hans
							digteriske Samtidige er udsatte for. De fleste Karakterer i hans Værker
							bliver, omtrent som hans egen skønt og stort anlagte Personlighed,
							nedbrudte ved mørke og uhyggelige Naturejendommeligheder, der sløver
							Viljen og tilintetgør Aandens frie Spændkraft. Dog i Literaturen vil
							Heinrich von Kleist blive staaende, ligesom Alle, der bliver staaende i
							den, ved den Styrke og Lidenskab, med hvilken han har levet og
							skrevet*).I den romantiske Skoles anden navnkundige Dramatiker var der langt mindre
							at sønderbryde. Han passede fra først af fuldstændigt til den romantiske
							Type.Zacharias Werner blev født 1768 i Königsberg som
							Søn af en Universitetsprofessor, der tillige var Teatercensor. Saaledes
							fik han allerede som Barn Lejlighed til næsten dagligt at se Skuespil og
							til i sin tidligste Ungdom at lære Teatervæsenets hele Teknik at kende.
							Efter en Udtalelse af Hoffmann at dømme var hans Moder «højtbegavet med
							Aand og Fantasi». Hun hengav sig til et overspændt, mystisk Sværmeri og
							vandt derved ingen ringe Indflydelse paa sin Søns ildfulde
							Indbildningskraft, men blev i sine modnere Aar greben af en Sindssygdom,
							under hvilken den Forestilling udviklede sig hos hende, at hun var
							Jomfru Maria og Sønnen Verdens Frelser.Zacharias Werner førte som ung Student et saare letfærdigt Liv; hans
							Temperament var sangvinsk og hans Sanselighed stærk. I sit tyvende Aar
							udgav han et Bind lyriske Digte, der ligesom Friedrich Schlegels og
							andre Romantikeres første Frembringelser ikke er isprængt med
							nogensomhelst Mystik, men i det attende Aarhundredes Stil ivrer mod
							«Fromladenhed, hellig Dumhed, Hykleri og Jesuitisme». Endnu forholdsvis
							ung anslog han dog selv den fromladne Tone. Skønt han vedblev med sine
							Udsvævelser, kan man ikke uden videre kalde ham en Hykler, thi *)
								Adolf Wilbrandt: Heinrich von Kleist, 1863.
								Otto Brahm: Heinrich von Kleist, 1884. han begik og angrede dem afvekslende.
							Hans Væsen var ustadigt, som han selv har betegnet det i sit sidste Digt
								Unstäts Morgenpsalm, og allerede i Prologen
							til Söhne des Thals kalder han sig en «Ustadig»,
							der stedse «vandrer, veklager, advarer».Af religiøse Grunde traadte Werner ind i Frimurerordenen; han havde den
							Tro, at ved dens Hjælp vilde en ny, dybere Religiøsitet udbrede sig over
							Verden. Af økonomiske Grunde tog han mod et Embede som Kammersekretær i
							den prøjsiske Statstjeneste og blev i denne Egenskab 1795 forflyttet til
							Varsjov. Han havde netop rettet tre ildfulde Hymner til de i deres
							Frihedskamp saa ulykkelige Polakker - en Slagsang, et Opraab
							og en Sørgesang - da han som prøjsisk Stats-Embedsmand holdt
							sit Indtog i det erobrede Varsjov, hvor han tilbragte ti behagelige Aar.
							Han giftede sig der tre Gange, de to første Gange saa overilet, at han
							snart efter Brylluppet lod sig skille; tredje Gang varede Ægteskabet med
							en i særlig Grad elskværdig Polakinde nogle Aar. Fra hende blev han
							skilt i 1805. Ved denne Skilsmisse erklærede han sig for den alene
							skyldige Part. «Jeg er vel,» skriver han i et Brev til Hitzig i den
							Anledning, «intet slet Menneske, men i mange Henseender en Svækling (Gud
							styrker mig dog til Gengæld i andre Henseender), ængstelig, lunefuld,
							gerrig, urenlig; du véd det jo.» Selvportrætet smigrer ikke.Imidlertid havde først Schleiermachers Taler om Religionen, dernæst Jakob
							Böhme gjort et ikke overfladisk Indtryk paa ham. Kunst og Religion blev
							ham Et. «Hvorfor,» skriver han til Hitzig, «har vi dog ikke ét Navn for
							disse to enstydige Ord?» De betegner for ham fra først af hvad han snart
							kalder den levende Følelse for den store Natur, snart en ren Sjæls
							ligefremme, fordringsløse Udstrømmen i Naturens rene Hav. I Poesien
							føler han, efter sin egen Erklæring, «ganske som Tieck». Om den
							kirkelige Katolicisme taler han i Varsjov endnu med en vis Kulde; han
							tager den i Forsvar «ikke som Troessystem, men som en paany opgravet
							mytologisk Guldgrube».Paa én Dag, den 24. Februar 1804, berøvede Døden ham hans Moder og hans
							fortroligste, polske Ven Mnioch. Deraf Titlen paa den ti Aar senere
							digtede Skæbnetragedie Den 24-de Februar*).Efter at Werner havde henvendt sig til alle mulige Beskyttere *) Se
									Hovedstrømninger I, Emigrantliteraturen. Saml. Skrifter IV, 170 og Velyndere med Ansøgninger, om de ved
							deres Forbindelser vilde skaffe ham et Embede, hvorved der var saa lidt
							som muligt at gøre og saa meget som muligt at tjene, lykkedes det ham
							endelig, igennem en Minister, der i lige høj Grad interesserede sig for
							Religion og for Frimureri, at opnaa et mageligt og indbringende Embede i
							Berlin. Han gav sig først hen til alle Hovedstadens Fornøjelser og
							Nydelser, men følte efter Prøjsens Nederlag og Napoleons Indtog Drift
							til et omflakkende Liv. Han stod fri og alene, da alle hans Ægteskaber
							havde været barnløse, og han havde ved sin Moders Død arvet en Formue.
							Han gjorde Rejser i Tyskland og i Østerrig, det «gudsvelsignede» Land,
							som han kalder det, gjorde Fru de Staëls Bekendtskab, opholdt
							sig i længere Tid hos hende i Goppet, og opnaaede i Weimar af
							Fyrst-Primas Dalberg en Aarpenge. En Professor Passow, der lærte ham at
							kende her, skriver om ham til Voss: «Werner har mishaget mig
							forfærdeligt, fordi jeg ikke to Gange har fundet ham ens, hvad der
							foranledigedes af hans utaalelige Stræben efter overalt at behage. Det
							afhang altsaa af Enhver, om han vilde have ham letfærdig indtil den
							dybeste Gemenhed eller andægtig indtil den mest moderne Aandighed.» En
							stor Indflydelse fik en Præst ved Navn Christian Mayr paa ham, en
							Fanatiker, der for at virkeliggøre et Syn af Johannes' Aabenbaring og
							opnaa en højere Visdom slugte Størstedelen af en Bibel og blev alvorligt
							syg deraf. Han var i alle Henseender en Særling, skød med Pistoler fra
							Prædikestolen efter dem af Tilhørerne, der faldt i Søvn, indbildte sig,
							at han kunde frembringe virkeligt Kød og Blod ved Nadveren. Denne Mand
							vilde gøre Werner til Medlem af et stort hemmelighedsfuldt Selskab Korsbrødrene i Orienten. Werner gik først med
							sværmerisk Lidenskab ind derpaa, senere blev han mistroisk, og denne
							Mistro var medvirkende Aarsag til hans Overgang til Katolicismen.I November 1809 foretog Werner fra Goppet en Rejse til Rom, hvor han
							opholdt sig i flere Aar. Her fulgte i Aaret 1810 hans Omvendelse. Han
							havde under sine Vandreaar ført det afsindigste Liv, dagligt delt mellem
							lave Udsvævelser og glødende Troes-Sværmeri, mellem dyriske
							Sansenydelser og Andagt og Bøn. De Brudstykker af hans Dagbøger, der i
							lo smaa Bind er blevne udgivne af Schütz, røber en Raahed i Sanselivet,
							en Hundskhed i Følelseslivet og en Frækhed i Udtryksmaaden, der virker
							saa meget des mpdbydeligere, som Udbrud af jammerlig  Sønderknuselse og dyb Selvforagt afbryder den
							omhyggelige Optegnen af hans sensuelle Oplevelser.I en testamentarisk Skrivelse til hans Venner (dateret September 1812)
							nævner han de to Bevæggrunde, der forbyder ham et offenligt Skriftemaal:
							«Den ene er den, at det at blotte og aabne en Pestgrube er farligt for
							de Omstaaendes, endnu ikke Smittedes Helbred; den anden den, at der i
							mine Skrifter, som Gud tilgive mig, blandt en Mængde giftige Svampe og
							andet Ukrudt dog ogsaa hist og her findes en lægende Urt, for hvilken
							stakkels syge Mennesker, hvem den maaske kunde være nyttig, sikkert
							vilde gyse tilbage med Forfærdelse, ifald de kendte den forpestede
							Agerjord, hvoraf den er spiret frem.»Efter at Werner, ejendommeligt nok først efter sin Omvendelse, havde
							begyndt at studere Teologi og i et Præste-Seminarium havde gjort sig
							bekendt med den katolske Kirketjeneste, lod han sig indvie til Præst og
							optraadte i Wien 1814 under Kongressen for første Gang som Prædikant.
							Han gjorde Lykke. Han imponerede Mængden ved sin lange, magre Skikkelse,
							der lignede en Martyrs, og ved sit lange, magre Ansigt med stor
							fremspringende Næse og et Par ildfulde, mørkebrune Øjne, der lynede
							under de svsere Øjenbryn. Under uhyre Tilløb holdt han Prædikener, om
							hvilke Munkens i Wallenstein's Lejr kan give en
							svag Forestilling, fulde af overspændt Svulst og de platteste
							Uanstændigheder, i hvilke Vid og Forstand er parrede med asketisk
							Nonsens og kedsommeligt Vaas, medens Forbandelser mod Kætterne veksler
							med Lovprisninger af den hellige Rosenkrans. - Han døde i Wien
							1823*).Werner er Hovedrepræsentanten for den mystiske Poesi. Hans Liv er Nøglen
							til hans Skrifter, som i saa høj Grad betog de Samtidige, og som nærmest
							interesserer os som Sygdomstegn.Han besidder store Egenskaber som Poet. Hans Vers er melodiske og smigrer
							Øret som sydlandsk Kirkemusik. Personerne er ofte dygtigt anlagte (se f.
							Eks. Skildringen af Franz af Brienne i første og anden Akt af Tempelherrerne paa Cypern), og Handlingen
							spænder og interesserer; men det Heles Kærne, den tredobbelte: Vellyst,
							Religion og Grusomhed, er ildesmagende *) Hitzig: Lebens-Abriss Zacharias Werners, 1823.
								Schütz: Zacharias Werner, Biographie und
									Charakteristik 1841. og usund. Hans første større Værk Dalens Sønner, der atter falder i to Dele, hver
							paa seks Akter, behandler Tempelherrernes Orden. Frimureriet, der, som
							vi saa, sysselsatte Schubert, der endvidere havde spilt en Rolle
							allerede i Goethes Wilhelm Meister og desuden
							havde optaget saa stor en Del af Werners private Liv, havde øjensynligt
							givet ham Ideen.Den Indkapsling af én Form i en anden, som var yndet af Romantikerne fra
							Skolens Begyndelse af, har her antaget den Karakter, at Skallerne
							bestandig ses som Hylstre uden om et Mysterium, der søges, det hemmelige
							Selskabs Mysterium, til hvilket vi trænger stedse dybere ind, men som
							samtidigt synes at vige længere og længere tilbage. Tempelherreordenen
							har sine Hemmeligheder, og vi overværer den omstændelige Indvielse af de
							Nyoptagne i disse. Her bevæger vi os i underjordiske Grave med kolossale
							Skeletter, hemmelighedsfulde Bøger og Forhæng, Sværd og Palmer o. s. v.
							Indholdet af disse Mysterier er: Af Blod og Mørke
								vælder Forløsning ud. Men Tempelherreordenen er kun en
							Datterloge; Moderlogen Dalen, som vi i Værkets
							anden Del lærer at kende, er i Besiddelse af alle de højere Mysterier og
							den højere Magt. Dennes dybeste Hemmelighed er atter kun Forsagelsens og
							Opofrelsens rent negative Tanke. Skjulte Stemmer forkynder «i en
							sanglignende, hul Tone»:Alting er til Livet kaaret,Alt, der dør, til Liv bli'r baaret,intet Korn gaar tabt af Aaret.Hvem der gennem Blod og Mørkesvømmed, genvandt snart sin Styrke.Hil dig, Blodige! dig vi dyrke.En Forestilling om, i hvilken Grad Mysterierne her udnyttes til Opera- og
							Ballet-Dekoration, giver den Omstændighed, at i femte Akts tolvte Scene,
							der bestaar af 64 Linjer, kun de 6 indeholder Replik, de øvrige
							Anvisninger til Dekoratøren og Skuespillerne om «en med Roser bedækket
							mægtig Gravhøj, ved hvis fire Hjørner de gennemsigtige Billeder af en
							Engel, en Løve, en Tyr og en Ørn er anbragte,» fremdeles om de Dragter,
							«Dalens» Ældste skal bære, af hvilke nogle er af Guldmor, andre
							vandgraa, andre blodfarvede, og endelig om de Røgelsekar, Harper,
							Klokker, Kroner og Tornekroner, Korsfaner og kolossale Isis-Statuer, som
							spiller en Rolle.Tempelherreordenen er sunket i Forfald. Moderlogen beslutter derfor at
							tilintetgøre den, og «Dalen» dømmer dens Stormester, den vidunderligt
							ædle og heltemodige Jacob Molay til Flammedøden, skønt han er aldeles
							uskyldig i Ordenens Nedgang, ja med yderste Kraft har bekæmpet den.
							Erkebiskoppen, der leder Undersøgelsen imod ham, er overbevist om
							Anklagens Uretfærdighed, elsker og beundrer Ridderen - men han
							maa lyde højere Forskrifter. Molay selv slaar overfor Baalet saa rolig
							som Paludan-Müllers Kalanus, han længes efter Døden, han betragter
							Opbrændeisen kun som en Lutring. Alle rundt om ham har Medlidenhed og
							anraaber ham om at unddrage sig Baalet ved Flugt, men som Kaianus
							modstaar han alle Opfordringer. Erkebispens Følelser for ham deles af de
							Øvrige, saa han staar omgivet af en hel Flok sentimentale Bødler, der
							steger ham med Beundring og Højagtelse. De er blødagtige og grusomme
							Hængehoveder som Werner selv. Det modbydeligt Rørende er udbredt over
							alle Stykkets Personer. Saaledes siger Molays gamle Vaabenkammerat, da
							han ikke kan faa Lov til at befri ham ved Retterstedet, («godmodig»):Du slemme Jacob, du! - Fy, han vil dø,sin gamle Vaabenbro'er forlade! - Jacob!Du maa ej svigte, hører du?Men Molay døer, saa skyldfri han end er. Det er her som hos Kleist det
							kristelige Mysterium, der spiller ind med i Dramet, og Molay æres som en
							anden Kristus af selve dem, der brænder ham. Da han er død, foregaar i
							Stykket følgende Vidunder: «Solens Straaler forgylder Egnen. Over
							Dalhulens Port viser sig under det oplyste Navn Jesus Navnene Johannes,
							J. B. Molay og Andreas, ligeledes i Transparent» Alle Korsbrødrene
							synker i Knæ. «Lang højtidelig Pause, under hvilken man ud fra Hulens
							Indre under Ledsagelse af Harper og Klokkeklang hører Dalens Gamle, dog
							i dumpe uforstaaelige Toner, synge det tredobbelte Hejlig! efter den
							sædvanlige Kirkemelodi.»Martyriet er Werners særlige Fag. Drab med Køller, Kogning i store
							Kedler, alle Pinebænkens Lidelsesstadier, det er hans Omraade. Han
							svælger i disse Kvaler ganske som Görres, hvis Vellyst man ligesom
							fornemmer, naar han i Den kristelige Mystik's
							første Del taler om Martyriets Hemmeligheder: «Her bliver Slagtofrene
							lagte paa Pinebænken og spændte paa Hjul,  hvorefter alle deres Lemmer med Skruer vrides ud af Led ... medens
							Liktorerne svider deres Sider med Fakler eller gennemfurer dem med
							Jernkløer. Der bliver da tidt snørt Lænker om Livet paa dem for at
							knække deres Ribben. Med spidse Rør bliver Ansigtet og Øjnene
							gennemborede; Munden knuses med Næveslag, medens der slaas Søm gennem
							Fødderne paa Ofret, der neppe niere aander, og medens glødende
							Jernstænger, som anbringes paa de bløde Steder, brænder sig dybt ind o.
							s. v.»I Werners Attila bliver en ung Mand, hvem Attila
							elsker, anklaget for Mened og tilstaar sin Brøde. Attila omfavner ham
							under glødende Taarer og lader ham saa rive i Stykker af Heste. Attila
							er overhovedet skildret som den følsomste Sværmer. Den sønderrivende
							Sentimentalitet, den sværmeriske Bestialitet er romantisk Mode. Overfor
							Attila staar Paven Leo, en Skikkelse, der ligeledes synes undsluppen fra
							Görres' Mystik, særligt fra det Kapitel, der
							handler om den under den religiøse Henrykkkelsestilstand indtrædende
							Svæven i forskellig Højde. Thi medens han i Dramaet beder en Bøn, hæver
							han sig i Vejret, indtil han staar svævende paa Taaspidserne. Han føler
							iøvrigt med Attila og virker elektrisk paa ham. I Werners Martin Luther oder die Weihe der Kraft
							er det den religiøse Indvielses, man kunde sige Ordinationens,
							Mysterium, som er behandlet Stykket aabnes betegnende med Hardenberg'ske
							Bjergmænds Op- og Nedstigning i et Bjergværk. Luther er her snarere
							skildret som en katolsk Helgen end som den protestantiske Reformator.
							Catharina af Boras Figur er pustet op til Helgeninde-Højden. Han og hun
							ledsages gennem Stykket af hver sin Engel, Luther af Drengen Theobald,
							der i Virkeligheden er Kunsten som Seraf, Catharina af Pigen Therese,
							der er Troen som Kerub. Faa Aar efter at Werner saaledes havde
							forherliget Reformationen, skiftede han Tro og skrev et Digt Die Weihe der Unkraft i hvilket han
							tilbagekaldte dette Drama i Udtryk som disse: Ved dette
							Gøglerblændværk har jeg Sandheden haanet.I Werners sidste Tragedie Makkabæernes Moder
							behandlede han et Stof, der var som skabt til at give alle
							Martyrlegendernes Pinsler Rum, og som frembød en Overflod af legemlige
							Kvaler og hellige Henrykkelser. Makkebæerinden Salomes Sønner skal  spise af Zeus's Offermaaltid eller
							henrettes paa den forfærdeligste Maade. Det komiske Motiv, at det
							betragtes som Livssag, om Børn smager paa nogen Mad eller ikke, er
							behandlet rned den stærkest spændte Højtidelighed. Salome opfordrer i
							overjordisk Sværmeri sine Børn, et for et, til at lade sig spidde, flaa,
							brænde o. s. v. Antiochus beundrer højligt Salome, ja, denne følsomme
							Overbøddel kaster sig endog paa Knæ for hende med Ordene:Du er ej Kød og Blod! - Sligt Offer kendtesej før! - Velsign mig du, som fra Olympen sendtes!Og Salome er selv følsom nok til at velsigne ham. Sønnen Benoni faar,
							efter ligeledes at have velsignet sin Morder, Hænder og Fødder
							afhuggede, og bliver derpaa kogt i Olie. Saa høres to stærke Økseslag:
							det er Abirs Fødder, som bliver huggede af, Juda bliver martret o. s. v.
							Antiochus, den barbariske Konge, eller Werner, den ligesaa barbariske
							Digter, lader Børnene blive radbrækkede Led for Led og saa Lemmerne
							afrive. Han skaaner os ikke for et eneste Ledemod. Under alt dette føler
							Moderen, som tvinges til at overvære Alt, kun Martyrfrydens højeste
							Vellyst, og da Antiochus nu anden Gang i sin vanvittige Følsomhed «dybt
							bevæget» bøjer sig for hende med Ordene:Vil, store Niobe, du da fra mig gaa bort i Vrede?saa lægger hun den højre Haand paa hans Hoved og siger «meget
							højtideligt»:Jeg vèd, min Frelser lever. Lær en Gang til ham at bede!Tilsidst aabner Baggrunden sig: man øjner Marterredskaberne og den uhyre
							Kedel med kogende Olie, i hvilken Benoni ligger; hans Hustru stirrer med
							Hovedet over Kedlens Rand ned i den. Ved Siden deraf et brændende Baal.
							Salomes Aand aabenbarer sig over Flammerne og slukker Ilden.Man tænke sig, at der var en Tid, da dette syntes Poesi. Goethe tog sig
							altid varmt af Werner og opførte Arbejder af ham paa Weimar Teater. Han
							skriver 1808 om ham til Jacobi: «Det forekommer mig gamle Hedning ganske
							underligt at se  Korset plantet paa min
							egen Grund og høre Kristi Blod og Vunder præke poetisk, uden at det er
							mig rent imod. Det er vi dog det Standpunkt skyldige, til hvilket
							Filosofien har hævet os selv. Vi har lært at skatte det Ideelle, selv om
							det fremstiller sig i de besynderligste Former.»Faa vil nutildags være tilbøjelige til saa mild og taalsom en Dom. De
							Udviklede blandt os Nulevende er dette rent imod Thi vi har set, hvortil
							det førte. Vi har set, at denne «kristelige Poesi» var medvirkende til
							den værste aandelige Reaktion, den nyere Tid har kendt. Man legede saa
							længe med det lutrende Baal, til man begyndte at forherlige det. Der er
							kun et Spand fra Werner til Görres, som med Lidenskab forsvarer
							Djævleuddrivning og Hekseprocesser, og der er kun en Haandsbred fra
							Görres til Joseph de Maistre, der udtrykker sig som følger: «I mangt et
							velregeret europæisk Land siger man om den, der stikker Ild paa et
							beboet Hus og ved samme Lejlighed selv indebrænder: Det har han vel
							fortjent. Troer man, at et Menneske, der har gjort sig skyldig i
							forskellige teoretiske og praktiske [*dolgoeO* religiøse] Skændser, har
							gjort sig mindre vel fortjent til at blive brændt? - Naar man
							betænker, at Inkvisitionens Domstol sikkert hunde have forhindret den
							franske Revolution, saa véd man ikke ret, om den Suveræn, der uden
							videre opgav et saadant Vaaben, ikke vilde tilføje Menneskeheden et
							skæbnesvangert Slag.»Saavist som Romantikens Kristendom er en Kristendom, der ikke lader sig
							opløse i Humanisme, saavist er Joseph de Maistre en ægte Romantiker.Romantikens hele Historie stadfæster den Definition, som Ruge i sin Tid
							gav: En Romantiker er en Skribent, som med vor Dannelses Midler træder
							fjendtligt op mod Oplysningens og Revolutionens Tidsalder, og som
							forkaster og bekæmper den rene Humanitets Princip paa Videnskabens,
							Kunstens, Moralens og Politikens Omraader.XVII sit første Tidsrum er Romantiken ubetinget upolitisk. Den forherliger
							som hos Novalis det Bestaaende, den stiller sig underdanigt til Konge-
							og Præstemagt, men i de rene Digterværker er den gennemgaaende politisk
							farveløs.Tiecks satiriske Lystspil har f. Eks. I deres
							ydre Form et aristofanisk Tilsnit. Men aldrig er deres Satire rettet mod
							nogen politisk Personlighed eller Retning. Disse Lystspil angriber
							Oplysningen, og man faar hos Tiecks Biograf udtømmende Besked om, hvad
							Digteren forstod ved dette Ord. Paa den Tid, siger Köpke, var de mest
							ansete og navnkundige Mænd i Berlin, der hidtil havde ledet den
							offenlige Mening, dannede under Frederik den Stores Regering. De havde
							optaget det attende Aarhundredes herskende Anskuelser i deres Kød og
							Blod. Det var moralske, pligtopfyldende Mænd, der med stor Embedsiver,
							ofte med Jernflid arbejdede i alle Videnskabens og Forvaltningens Fag.
							Hvad enten de var Medlemmer af Regeringen, Teologer, Skolemænd,
							Kritikere, Populærfilosofer eller Digtere, gik de ud paa at gøre
							Religion og Videnskab nyttige og ved ydre Forholdsregler opdrage
							Menneskeslægten. Da det for dem først og fremmest maatte gælde om
							Almenfattelighed, kom de nødvendigvis til at opspæde og udtræde Stoffet,
							og udjævne Højt og Lavt i en gennemgaaende Middelmaadighed. En vis
							ulastelig borgerlig Vandel blev deres sædelige Ideal, som i
							Sammenligning med den gamle Troes-Inderlighed syntes ringe og fladt. De
							beraabte sig gennemgaaende paa Lessing som deres store Mand og mente at
							have Overleveringerne fra hans Virksomhed for sig. Man begriber let, at
							de fejdede mod Goethe, hvad Lessing jo selv havde gjort, og at de
							overhovedet maatte have en indskrænket Opfattelse af
							Indbildningskraftens Betydning og Værd. For dem var den den ydre Nyttes
							Træl og havde kun Værd som et Redskab i Sædelighedens Tjeneste.Spot over dette Læseverdenens sædelige Hang finder man rundt omkring hos
							Tieck. Saaledes f. Eks. i Den bestøvlede Kat:
							Katten, Hinze, gaar om Aftenen om i vemodige Tanker. Han begynder at
							synge en Jægersang. En Nattergal slaar i en nærstaaende Busk. «Den
							synger fortræffeligt, siger han, denne Skovens Sangerske, hvor
							henrivende maatte den ikke smage! -
							Jordens Store er dog ret lykkelige, at de kan spise saamange Nattergale
							og Lærker, de har Lyst til; vi stakkels simple Folk maa nøjes med
							Sangen, med den skønne Natur, med den ubegribeligt søde Harmoni.
							- Det er pinligt, at jeg ikke kan høre Noget synge, uden at
							faa Lyst til at spise det.»Parterret tramper, Kattens uædle Tankegang oprører de brave Tilskuere.
							Hinze lader da Nattergalen i Fred, men da  en Kanin kort efter springer forbi, fanger han den behændigt og
							kommer den i sin Pose. Det er hans Agt at forære den til Kongen for at
							vinde dennes Hjerte for sin Herre. Han siger nu: «Det Vildt er et Slags
							Sødskendebarn til mig, ja det er Verdens Gang nutildags, Slægtninge mod
							Slægtninge, Broder mod Broder!» Imidlertid faar han Lyst til selv at
							spise Kaninen, men betvinger sig og raaber: «Fy skam dig, Hinze!
							- Er det ikke den Ædles Pligt at opofre sig og sine
							Tilbøjeligheder for sine Medskabningers Lykke? Det er Endemaalet, til
							hvilket vi er blevne skabte, og hvem der ikke kan det - o det
							var bedre for ham, om hans Moder aldrig havde født ham!» - Han
							vil gaa, men man klapper voldsomt og raaber almindeligt Da Capo. Han maa
							sige det sidste Stykke endnu engang, saa bukker han og gaar med Kaninen.
							Tilskuerne er i den syvende Himmel af Henrykkelse, som over en Ordstrøm
							af Iffland.Af ligesaa literær Natur er Satiren i Tiecks Däumling
							(Tommeliden). Den er rettet mod den antike Aandsretning i
							Literaturen, særligt mod Goethe. Et Æmne som Tommeliden, tildels
							behandlet i den græske Tragedies højtidelige Versemaal, frembød
							adskilligt Pudsigt, idet alle Trækkene fra Middelalderens Folke-Æventyr
							stilledes i den antike Stils Belysning. Det hedder f. Eks. om
							Syvmilestøvlerne:«Tro De mig, jeg kan se paa disse Støvler, at de stammer fra den gamle
							Grækertid. Nej, nej! saadant Arbejde udfører ingen Moderne, saa sikkert,
							simpelt, ædelt i Tilsnittet, saadanne Sting; det er et Værk af Fidias,
							det lader jeg mig ikke afdisputere. Se kun engang, naar jeg stiller den
							ene saaledes hen, hvor ophøjet, plastisk den staar i stille Storhed;
							ingen Overflod, intet Broderi, ingen gotiske Bisager, Intet af den
							romantiske Sammenblanden i vore Dage, hvor Saal, Læder, Klapper, Folder,
							Sværte, Voks, Alt maa bidrage til at frembringe Mangfoldighed, Glans og
							et blændende Væsen, der ikke indeholder nogetsomhelst Idealt. Nutildags
							skal Læderet glinse, Saalen knirke, naar man træder, elendigt Rimeri,
							som de Gamle ikke kendte.» Der forekommer nogle af Goethes Yndlingsord i
							denne mere spydige end vittige Beskrivelse.Vittigst forsvarer Tieck sig imod Beskyldningen for overdreven Følsomhed.
							Moderne Beundrere af Prosper Mérimée kan betragte Satiren som rettet mod
							dem. Tieck hævner sig paa sine Kritikere ved at lægge deres Indvendinger
							i Munden paa  Leidgast, en Menneskeæder,
							der lige er kommen hjem, har lugtet Menneskekød og nu beslutter at spise
							Tommeliden og alle dennes Sødskende til Frokost næste Morgen. Foreløbigt
							skal de bringes op paa Loftet. «Naar blot ikke Jere egne tre Smaa
							vaagner!» indvendes der. «Hvorfor?» «For saa er de fremmede Børn
							sandelig ikke sikre. Jeres er saa forhippede paa Menneskekød, at de
							nylig nær havde suget Blodet ud af mig selv.» «Er det muligt? den
							Forstand og Dannelse havde jeg ikke tiltroet dem.» Hans Kone græder.
							«Kone, lad være med den Følsomhed. Jeg kan ikke udstaa den blødagtige
							Opdragelse; alle disse Fordomme, al denne Overtro og dette Sværmeri har
							jeg bestandig afskyet; ægte djærv Natur det er min Sag.»I hvor mange Retninger denne Satire nu saaledes end gaar, saa er den dog
							i alle Retninger literær. Ud over Literaturen og ind paa Livets Omraade
							naaer den aldrig. Iffland og Kotzebue, den højtravende antike Stil og
							den spidsborgerligt indskrænkede Kritik, Tryllefløjten's Tekst og Nicolais Rejsebeskrivelser, det lærde
							Pedanteri og Literaturtidenden, det er de stadige Syndebukke.Engang imellem er det for at ramme Oplysningen og dens Tilbehør
							nødvendigt at røre ved andre Magter. Saaledes kommer Kongen i Den bestøvlede Kat, som sætter
							Hof-Videnskabsmanden paa lige Trin med Hofnarren, lever for
							Paradetjenesten, fryder sig ved at høre Astronomiens store Tal remses
							op, og giver hele sin Yndest til Gengæld for en velsmagende Kanin
							- ganske vist ikke til at stille Kongemagten i det
							fordelagtigste Lys. Men dette er sket halv tilfældigt. Naar Loven her i
							Stykket kaldes «Popanz» (Skræmmebillede, Bussemand), der som Mus maa
							krybe i et Musehul og bliver ædt af Katten, og naar Hinze kort efter
							raaber: Leve tiers état! (Tredjestand) da er
							dette et godt Eksempel paa det egenlige romantiske Vaas, fuldstændigt
							meningsløst, Slag i Vandet efter Ingenting. - Kun i et eneste
							Stykke fra Tiecks Ungdom Hanswurst som Emigrant
							er der et Glimt af politisk Satire; thi Hanswurst er her ingen Anden end
							Prinsen af Artois som Emigrant og fattig Stymper, der maa ride paa sin
							Tjeners Ryg i Mangel af Ridehest. Men dette Stykke blev hele Tiecks Liv
							igennem utrykt.Man forstaar derfor let, at Kotzebues Forsøg paa ad politisk Vej at ramme
							Tieck maatte mislykkes. Da han i Aaret 1802 havde opnaaet Adgang til
							Hoffet, stræbte han at hævne sig  paa
							sin Modstander ved at forelæse Kongen Paradescenen af Zerbino med Hentydninger. Men Kongen overhørte disse, og det
							Hele havde ikke videre Følger. Tieck er meget stolt og glad over at
							kunne bevidne sin fuldstændige Uskyldighed: Stykket var skrevet allerede
							1796 under helt forskellige Forhold og er udelukkende bygget paa
							Ungdomsindtryk. Han har Ret til at være glad, forsaavidt personligt
							smædende Satire ikke hører hjemme i Kunst. Men iøvrigt gør denne
							Anekdote nærmest et tragikomisk Indtryk. Himlen véd det, denne Poesi var
							ufarlig. Himlen véd, der var ingen Aarsag for nogen Konge eller Regering
							i Verden til i ringeste Maade at bekymre sig om dens Spydigheder. Skade
							kun, at den bedste satiriske Poesi ikke er den, som lader Alle trygge.
							Aristofanes's Lystspil, hvormed Tiecks Beundrere saa gerne har villet
							sammenligne hans, var betydeligt mindre ufarlige og uskadelige, og
							virkeligt store satiriske Værker fra den nyere Tid som Molières Tartuffe eller Beaumarchais's Figaro har den Ejendommelighed, at de ikke foregaar paa Maanen
							og at de fører Krig mod Andet end de daarlige Poeter og den
							moraliserende Poesi.Det var da ogsaa langt fra, at Romantiken vedblev at holde sig i denne
							Afstand fra Samfund og Politik.Aaret 1806 var det kritiske Aar for Prøjsen og Tyskland*). Landet var
							helt i den fremmede Erobrers Magt. Men derfor har ogsaa alle de
							aandelige Reformbestræbelser deres Udgangspunkt i dette Aar. Man var
							naaet saa dybt ned i Ulykken, at en energisk Opadstræben var
							uundgaaeligt nødvendig. Den ufortrødne Friherre v Stein begyndte
							Omformningen af det prøjsiske Samfund, Scharnhorst omdannede
							Militærvæsnet, ja selv paa Universiteterne og den studerende Ungdom
							kastede man et prøvende Blik og kaldte i 1807 Fichte til Berlin. Denne
							Kaldelse var i flere Henseender mærkværdig. Ved den vilde man vise, at
							en ny og anden Aand fra nu af skulde raade. Da Fichte 1792 havde
							forfattet sit første Værk Kritik af al
							Aabenbaring, vovede han kun at lade det trykke anonymt. Da han
							senere udgav sin Bog Tilbagefordring af Tankens
								Frihed, vovede han end ikke at anføre den By, i hvilken Bogen
							blev trykt. Den udkom i Heliopolis, ligeledes anonymt. Da han endelig
							var bleven ansat i Jena, fik han sin Afsked paa Grund af Anklagen
								*) Ruge: Werke II. S. 60 ff. for Ateisme. Nu, da det kneb, sadlede
							man pludselig om og vendte sig til ham for at bringe en Rejsning af
							Ungdommen til Veje. Med sine Taler til den tyske
								Nation overtraf han som bekendt alle Forventninger. Det viste
							sig, at det ikke havde været nogen daarlig Beregning at trykke den
							forfulgte Tænker den tyske Fane i Haanden. Medens de franske Bajonetter
							blinkede udenfor Vinduerne, og de franske Trommer overdøvede hans Ord,
							holdt han paa Universitetet i Berlin de mindeværdige Taler, der gav
							Vækkersignalet for Tyskernes Øren, og bidrog deres til at drive hine
							Bajonetter paa Flugt; thi fra disse Taler kan et Omslag i den
							almindelige Stemning dateres. I dem blev den Fichteske Filosofi til en
							Art National-Poesi, og hvad Under, om denne Poesi snart blev den Fakkel,
							ved hvilken mange andre poetiske Fakler tændtes, som Körner's,
							Schenkendorf's eller Arndt's. Den længe forberedte Krig brød ud i 1813
							og endte efter adskillige Omskiftelser til Befolkningens Henrykkelse med
							Fremmedherredømmets Fald. Men «Frihedskrigen», som den blev kaldt, havde
							et dobbelt Ansigt. Den var Opstand mod et frygteligt Tyranni, men mod
							et, der udtrykte adskillige af Revolutionens Ideer. Den var Kamp for
							Arne og Hjem, men paa de gamle Herskerfamiliers Befaling. Man havde da
							bekæmpet den revolutionære Tvangsvælde til Bedste for det reaktionære
							Fyrstevæsen.Selve den Ildhu, hvormed der var kæmpet, indeholdt desuden to højst
							forskellige Elementer, der vel i første Øjeblik kunde synes saaledes
							sammenblandede, at man ikke faldt paa at skille dem ud fra hinanden, men
							som snart røbede deres stik modsatte Væsen. Det ene Element var
							Nationalhadet mod det franske Folk, Nationalfordommen, der er som
							sammenvokset med Nationalfølelsen, og som førte til Beundring for alt
							Tysk, Ringeagt for alt Fransk. Det andet Element var den rene Kærlighed
							til Frihed, Viljen til at opnaa politisk Uafhængighed, Kamp ikke blot i
							Tysklands, men i Menneskehedens Navn for store almenmenneskelige Goder.Allerede i Fichtes Taler kan denne Dobbelthed spores. Han sagde, at kun
							det Folk, som var et Urfolk og forstod sin egen Aands Dybder, sit eget
							Sprog, *dolgoeO* sig selv, kunde være frit og være Verdens Befrier, og,
							tilføjede han, dette Folk er Tyskerne. I disse
							Ord lurede det germanske Nationalhovmod, og snart fik dette Sædekorn
							Vækst. Den ungdommelige og sunde 
							Frihedskærlighed fik sit Udtryk i Theodor Körners kække Lyrik. Det var
							Schillerske Strenge, som her klang igen, men en ny Tids Genius havde
							stemt dem om. Hos en hel Gruppe andre Digtere blev imidlertid
							Fædrelandskærligheden til Sværmeri for det tyske Rige og den tyske
							Rejser, altsaa for Middelalderens Tyskland, og man gav sig til at
							besynge Fortidens Herlighed. Max v. Schenkendorf sang med Vemod:De høje, adelige Skikkelserved Rhinens Strøm da vandred op og ned,og mindedes med smægtende Sørgmodighed den Tid, da Røverridderne fra
							deres Borge beherskede By og Land. Han sang Hymner til de gamle
							Domkirker og rørte med hellig Gysen om i Kapellernes Helgen- og
							Ridderben.Ved Siden af ham virkede Ernst Moritz Arndt, som
							Nationalist Tysklands Grundtvig. Hos ham blev Hadet mod det Franske til
							fiks Idé. Hans Geist der Zeit, hvis første Del
							udkom 1806, øvede stærk Indflydelse. Samtidig med at han skrev sine
							mandige og kraftige Frihedssange, angreb han det franske Sprog og de
							franske Moder, ja forsøgte endog at indføre en almindelig tysk
							Nationaldragt. Paa samme Tid var Gymnastikens Indfører, den saakaldte
							«Turnvater» Jahn, ivrigt sysselsæt med Tanken om ved Legemsøvelser at
							gøre den tyske Ungdom krigsdygtig. Paa Hasenhaide ved Berlin begyndte
							han 1811 sin gymnastiske Undervisning, men allerede tidligere var han
							efter Arndts Eksempel optraadt i Literaturen med Skrifter, som i
							affekteret Kraftsprog søgte at opflamme Nationalfølelsen. Saaledes kom
							den gammeltyske Mytologi og de gammeltyske Bedrifter, Herman og
							Toutoburgerwalds Urskove, Wodan og Druiderne, de hellige Ege og den
							guddommelige urtyske Djærvhed og Grovhed med uredt Haar og to frygtelige
							Næver paa Skaft paany til Ære. De uslebne Sæder skulde borge for den
							tyske Sædelighed.Det varede ikke længe, før alle disse patriotiske Ideer og Foretagender
							blev tagne i Beslag af Reaktionens Aand. Ikke den Frihed, som det gjaldt
							om at erobre, men Tysklands svundne Fortid blev Genstand for Dyrkelse.
							Man begyndte at granske den tyske Historie med en Iver som ingensinde
							før, og med en udpræget Tilbøjelighed til at udfinde det særligt Tyske.
							Man begyndte med Brødrene Grimm i Spidsen at udforske det tyske Sprog
							historisk og grammatisk, og man forelskede sig paa dette  Omraade som paa alle andre sygeligt i Fortiden
							og dens Barnlighed. Saa glimrende Resultater, som disse Forskninger end
							har bragt Videnskaben, saa sikkert er det, at de i Tyskland avlede de
							værste Frihedsfjender imellem deres Dyrkere, Mænd, som overalt tog Parti
							for Fortiden imod Datiden.Til det patriotiske Parti kom saa det religiøse. Overfor Franskmændenes
							Letfærdighed havde man opstillet den særligt germanske Sædelighed,
							overfor Franskmændenes Fritænkeri stillede man den særligt germanske
							Kristendom. Da Fjendens Religion hyldede den menneskelige Aand i dens
							Klarhed og Frihed, saa blev Nationalreligionen kirkelig Kristendom, den
							kristelige Aand i dens Dunkelhed og Tvang. Man troede saaledes at blive
							mere religiøs, altsom man blev det mindre. Thi det er en staaende
							Sandhed, en Formel, som gælder for alle Tider og alle Lande, at da sand
							Religion vil sige Begejstring for den levende nærværende Aand og den
							Idé, som Mængden endnu ikke fatter, vil Den, som er opfyldt af Tidens
							levende Aand, synes irreligiøs, men være religiøs, Den derimod, som er
							opfyldt af en forbigangen, en afdød Tids Aand eller Tro, være i høj Grad
							irreligiøs, men synes og kaldes religiøs.Frihedskrigens umyndige Aander blev stikkende i Romantiken. Det er ikke
							uden Betydning at Mænd, der som Arndt og Görres dengang gjaldt for
							Frihedshelte, snart udtalte sig i ganske frihedsfjendsk Retning: Arndt
							angreb med Forbitrelse hvad han kaldte Industrialismen, *dolgoeO* den
							moderne Tids Industri i Modsætning til de gamle Haandværkslaug, og
							ivrede imod Maskinerne og Dampen, der berøvede Fødderne deres Ret [til
							at gaa], Tapperheden dens Arbejde, Bjerg og Dal deres Betydning. Han
							kæmpede for at lukke ny Adgang til Adelsstanden ved at indføre dens
							Navne i en «gylden Bog» og for Stamgodser og Majorater som det eneste
							Værn mod Opløsningen af alt Fast i Samfundet og mod Oversvømmelsen af
							Proletariat og Pøbel. Görres, der dengang endnu havde nogle Erindringer
							tilbage fra den Tid, da han udgav Det røde Blad,
							endte ikke længe efter som Forfatter til Den
								kristelige Mystik og med saa vild en Reaktion, at han endog
							optraadte imod den reaktionære Pietisme i Prøjsen som ikke vidtgaaende
							nok, og nødte Leo til at tage til Orde imod ham.Et ganske ejendommeligt Udtryk fik i Poesien det af Frihedskrigene
							udsprungne kristeligt-germanske Bagstræv i en Række Romaner af Baronen
								de la Motte Fouqué, der som  Kavalleriofficer havde gjort Frihedskrigen med.
							Fouqué er især den store Læseverden bekendt igennem sin yndefulde lille
							Fortælling Undine, uden Tvivl næst Tiecks Alferne (hvis Æmne hos os er kendt gennem
							Heibergs Bearbejdelse deraf som Lystspil) det Skrift, i hvilket den
							romantiske Naturpoesi lagde sit skønneste og rigeste Indhold for Dagen.
							Undine er den eneste virkelig levende og anskuelige Skikkelse, som
							Fouqué har frembragt. Aarsagen, hvorfor den lykkedes ham, var rimeligvis
							den, at han her gik ud paa at fremstille et Væsen, der kun var halvvejs
							Menneske, halvvejs Naturelement, Bølge, Skum, Vandets kølige Friskhed og
							vilde Bevægelse, et Væsen, som det hedder, uden Sjæl; thi saalænge
							Undine endnu ikke har givet sig hen til Ridderen, er hun i magisk
							Forbindelse med det urolige sjælløse Hav. Det er hende, som stænker dets
							Skum mod Vinduet, og som lader det stige saalænge, til det gør Halvøen
							til en Ø, og Ridderen bliver en Fange i Fiskerhytten. Fouqué, der var
							Digter uden at være Sjælegransker, fandt i dette Naturvæsen, der svarede
							til et af Elementerne og derfor selv kun bestod af et eneste
							Livselement, en Genstand for sin Fantasi, som denne var fuldstændig
							voksen, og i hvis Billede Andersen senere skabte Den
								lille Havfrue. Efter Brudenatten faar Undine Sjæl og forvandles
							nu til Mønsteret paa den lydige, ømme, følelsesfulde tyske Hustru.
							Ridderens Haardhed imod hende dræber hende, efter at hun først i sin
							store Godhed har ladet Gaardens Brønd dække til med en uhyre Sten, for
							at lukke sin Onkel Vandaanden Kühleborn den eneste Vej, ad hvilken han
							kunde stige op i Slottet og hævne hende paa Ridderen. Da denne trods
							alle Advarsler er hende utro, og da hans Brud i sit Overmod lader Stenen
							tage bort fra Brønden, tvinges Undine af Skæbnen til at svæve op gennem
							denne og bringe ham Døden i et Kys. Skønt dette Stof var ægte
							middelalderligt, laant fra Paracelsus, der i sin Lære om
							Elementaraanderne havde benyttet gammel Folketro som Grundlag, og skønt
							Udførelsen i det Enkelte paa mange Steder er baade fromladen og
							sødladen, har Digtningen dog her til sit eget Bedste et frisk hedensk
							Anstrøg. Undines Ejendommelighed ligger i hendes hedenske Naturel, som
							det ytrer sig inden Daaben, og ægte græsk er den Tanke, at ikke Manden
							med Benraden henter den Døende, men at Naturaanden bringer ham Døden i
							et elskovsfuldt Kys.Dog samtidig med at Fouqué i dette lille Æventyr nedlagde  Alt, hvad der var i hans Aand af oprindeligt og
							genialt, begyndte han under Indtrykkene af det nationale Opsving den
							lange Række af Ridderromaner, som indledes med Der
								Zauberring 1815. Denne Bog blev et Evangelium for den
							romantiske Reaktion. Adelen og Junkerne saa sig i Spejl i alle disse
							gamle Harnisker og Skjolde og frydede deres Øjne ved Synet. Det var
							intet virkeligt Historiemaleri, som her oprtilledes. Den Riddertid, der
							blev skildret, var en aldeles fantastisk Tidsalder, i hvilken ædle
							velvoksne Mænd, der bar Sølvhjelme med og uden Fjæderbusk, eller
							Jernhjelme med forgyldte Glentevinger og med snart opsnart nedslaaede
							Visirer, iførte lysende Harnisker af Sølv eller matte Harnisker,
							indlagte med Guld, foer afsted paa vælige, snart elegante, snart svære
							Heste af alle Racer og Farver, splintrede Lanserne imod hinanden, og dog
							sad som støbte i Sadlen, eller styrtede til Jorden, men rejste sig
							lynsnart, dragende et tveægget Slagsværd. Ridderne var stolte og tapre,
							de trofaste Væbnere gik i Døden for deres Herrer, de slanke Frøkener
							uddelte Kampprisen ved Dystløbene og elskede deres Riddere minniglich. Alt gik til efter Ærens Lovbog, ja
							efter den eller den bestemte Paragraf i Ærens Lovbog.Alt er her vedtaget én Gang for alle. Først og fremmest den sødladne,
							smægtende Stil, der gaar ud paa at forherlige denne højadelige Verden.
							Kun Eksempler kan give en Forestilling om den. Bertha sidder ved en Aa,
							og hendes Billede ses i Vandet. «Bertha rødmede saa klart, at det saa ud
							i Vandet, som om en Stjerne blev tændt deri.» «De sang en Morgensang saa
							smukt og fornøjet, at det var, som om den nedgaaende Sol paany vilde
							staa op, draget af al den Længsel, der laa i Sangen.» Forskønnende
							Tillægsord tilføjes overalt: «Ynglingens Hjerte brændte af yndig Nysgerrighed.» «I den gamle Ridders Øjne
							trængte to store krystalklare Draaber sig frem.»
							En uhyre Vægt lægges som hos os i Ingemanns Romaner paa Beskrivelsen af
							de pragtfulde Dragter, Udrustnings- og Brugsgenstande. «Han var smuk at
							se til i sit Harnisk af det dybest blaa Staal, der var prægtigt
							indfattet og overlynet med rige gyldne Prydelser. Ypperligt tog han sig
							ud med sit sortebrune Haar og pænt studsede Mundskæg, under hvilket den
							friske Mund smilte yndigt, og to Rækker perlehvide Tænder kunde
							skimtes.» En adelig Dame fortæller om sine Ulykker og giver sig Tid til
							at indflette Beskrivelser som denne: «Jeg gik bedrøvet op og ned i mit
								 Værelse uden at ville høre Noget om
							de Lege, til hvilke de andre adelige Jomfruer vilde indbyde mig den
							Aften, og viste ærgerlig min Terne tilbage, da hun bragte mig en skøn, med Perlemoder indlagt Medestang med en
							lang Guldsnøre og Sølv
							krog ind i mit Kammer.» Mærkeligt er det, at man i en Verden, hvor
							man i den Grad omgiver sig med Perlemoder, Guld og Sølv, findes det
							nødvendigt udtrykkeligt at bemærke, at man har havt disse fornemme
							Materialier i Hænde.Følelserne er af samme Stof: Perlemoder og Guldtraad. Ikke et eneste Pust
							af naturlig ubehersket Tilbøjelighed, aldrig en Handling, som stammer
							fra oprindelig uovervejet Lidenskab. Alle Følelser og Lidenskaber er som
							Riddernes Skoleheste underkastede en fuldstændig Dressur, Man véd altid
							forud, hvorledes Alting vil gaa. Ridderne taler venskabeligt med
							hinanden, ja behandler hinanden med den udsøgte Høflighed, som er
							Væsener med Særrettigheder egen. Da lader den Ene uforvarende et Ord
							falde, (om en Dame, om et Dystløb) der gør det til en Nødvendighed for
							den Anden at udfordre ham paa Liv og Død. Uden et Stænk af smaaligt Nag
							eller Nid klæder de to Kæmper sig nu i Vaaben, svinger sig paa deres
							fnysende Gangere, Svendene slutter Kres og holder, hvis det er Midnat,
							Faklerne i Vejret, medens man af bedste Evne hugger løs paa hinanden.
							Naar den Ene saa synker blodig til Jorden, kaster den Anden med
							Broderømhed sig over ham, forbinder med udsøgt Saarlægekunst hans Saar,
							giver ham sin Arm, og «højt tonende» vandrer de begge i klirrende
							Rustninger derfra. - Her tilstræbes det da at føre
							Menneskesjælens hele rige Liv tilbage til nogle faa vedtagne Elementer:
							Æren, Troskaben, Kærligheden med Knæfald i Tugt og Ære.I Forening hermed staar den dybeste Foragt for alle andre Stænder end dem
							som har Forrettigheder. Helten, Ridder Otto, er paa Maskerade hos sin
							Ven, den unge Købmand Tebaldo. Her optræder nogle Gøglere og opfører
							forskellige Scener. Blandt andre kommer en Krigsmand i Harnisk, der
							bøjer sig for Plutus, Rigdommens Gud og siger følgende Vers:For Buler Sølv og Guld for Blod!Saa slaas jeg som en Kæmpe god.«Plutus vilde netop give et sindrigt Svar; da foer Hr. Otto v.
							Trautwangen i sin Vrede i Vejret og raabte: Den Knægt dèr  skeender sit Harnisk, og jeg vil bevise ham det
							paa hans Hoved, i Fald han har Mod til at møde mig. - Halvt
							smilende og halvt forskrækket saa Selskabet hen paa den unge vrede Mand,
							medens Tebaldo med stor Harme jagede Gøglerne ud, forekastede dem den
							Nedrighed at nære saa skændige Anskuelser og for bestandig forbød de
							Bestyrtede sit Hus. Saa vendte han sig skamrød mod Otto og bad i de mest
							udsøgte og slebne Ord sin Gæst ikke at skyde Skylden paa ham, for at
							hint Pøbelpak havde indbildt sig at hædre den rige Købmand ved en saa oprørende Sammenligning med
							Vaabenhaandværket.» Meget betegnende træffer samme Aften Otto i
							Værtshuset, hvor han bor, en vis Ridder Archimbald, med hvem han faar
							Lyst til at bytte Harnisk: «Jeg tænker, vi kan passe Harnisk med
							hinanden; thi vi er begge af den gamle, højtyske Heltevækst», og han
							faar i Stedet for sit Sølvpanser et sort. Herved foregaar der en hel
							Forvandling med ham. I Grunden kan dette ikke undre, naar man husker,
							hvilken Rolle Kostymeringen spiller her. I Virkeligheden er disse
							Riddere jo ikke Andet end udstoppede Rustninger, og man faar samme
							Indtryk af dem, som man modtager, naar man i Londons Tower eller i
							Dresden træder ind i en af de Sale, hvor de tomme Mands-Rustninger
							holder, ridende paa de tomme Heste-Rustninger.Hvor stor Betydning der tillægges Panseret, kan allerede ses af en af
							Ottos tidligere Tvekampe, i hvilken Ridder Heerdegen, der bærer et
							rustent Harnisk, bestandig ud af sin rustne
							Jernkurv raaber med rusten Stemme: Bertha!
							Bertha! medens Otto ligesom med Sølvstemme
							raaber ud af sin Sølvhjelm: Gabriele! Gabriele!
							Og da han nu i sin nye Rustning vender tilbage til Tebaldo, der netop
							staar og udmaaler kostelige Stoffer i sin Gaard, er han bleven saa mange
							Gange skønnere og mandhaftigere, at den unge Købmand næsten skammer sig
							over at være til i hans Nærværelse: «Da slog Hr. Otto v. Trautwangen
							Hjælmgitteret i Vejret; Tebaldo traadte et Skridt tilbage i halv
							Forfærdelse og raabte: O Gud, hvormange Gange herligere er l nu, end I
							var igaar, og jeg maa staa her for Jer med Alenen i Haanden! Dermed slog
							han det fine Købmandsredskab imod en Pille, saa det sprang i mange
							Stykker. Da det var sammensat af Elfenben og Guld, mente alle Tjenerne,
							at dette kun kunde være sket ved en Fejltagelse.» - De søger
							da at trøste deres Herre, men han hører ikke paa dem og beder blot om at
							maatte  opgive alt Købmandsvæsen og
							følge Otto som Væbner. Skulde man ikke den Dag idag kunne genfinde disse
							Synsmaader i en prøjsisk Kavalleriofficers og en prøjsisk Købmands
							Holdning overfor hinanden?I Virkeligheden er dette en Poesi for Kavalleri-Officerer. De eneste
							Væsener, hvis Sjæleliv Fouqué formaar at beherske her i Bogen, det er
							Hestene, og det af samme Aarsag som det lykkedes ham at gøre Undine
							levende, fordi Sjælestudiet her kan nøjes med det Elementære. En ganske
							lignende Vigtighed tillægges jo ogsaa i Ingemanns Romaner de mælkehvide
							Dystløberhingste og de sorte staalklædte Stridsheste. Naar Drost Peder
							Hessel i en maarskindsbræmmet Skarlagenskappe og med en hvid Fjæderbusk
							i Hatten holder midt paa Vejen paa en høj staalgraa Hingst, og der ved
							Ridderens Side staar hans lille sortsmudsede Væbner Claus Skinnen med en
							vever urolig lille Nordbagge ved Haanden, da ligger ogsaa her al den
							Karakteristik, hvortil Digteren er i Stand, i den høje staalgraa Hingst
							og den lille hurtige Nordbagge; det er Drostens og hans Væbners
							livagtige Portræter.Og saaledes hos Fouqué: Folkos Hest skildres som en slankhalset, letfodet
							Hingst af sølvgraa Farve. «Da den kom i Gabrieles Nærhed, bøjede den paa
							sin Rytters Vink Forbenene, foer saa med Vælde i Vejret og derpaa med
							saa slanke Spring, at den næsten syntes at flyve, og de gyldne Bjælder
							paa Sadel og Hovedtøj tonede yndigt, tilbage til sin Plads. Der stod den
							lydig stille, et smykket Billede, og drejede det fine, smidige Hoved
							under det rige Skabrak ligesom smigrende og spørgende, om den havde
							udført Alt rigtigt?» - Galanteri, Æresfølelse, Troskab! hvad
							er der mere i Ridderne?«Underligt stak overfor den Archimbalds Ganger af, tigret med hvidt Skum,
							der stejlende og sparkende truede med at sprænge de Sølvkæder, med
							hvilke to Væbnere af alle Kræfter søgte at holde den tilbage. Dens Øjne
							luede saa heftigt, at man vel kunde sammenligne dem med brændende
							Fakler, og med det højre Forben stampede den vældigt i Jorden, som
							hulede den sin stærke Rytters Fjende en Grav.» - Djærvhed,
							brændende Kamplyst, ubændig Kraft! hvad er der mere i Ridderne?Ridder Otto faar en Hest af sin Fader. «Ynglingen ilte ned og saa,
							hvorledes der nedenunder stod en Mængde Stridsmænd om en lysebrun Hest
							med gyldne Tøjler. Sid nu straks op, 
							sagde Faderen til ham, og forsøg, hvorledes et saa ædelt Dyr finder sig
							i at være jer Ejendom. Og den unge Ridder Otto v. Trautwangen kastede
							Hesten med vældig Overmagt snart hid, snart did, saa Væbnerne
							forbausedes og var af den Mening, at denne ædle Fole vel maatte indse,
							den havde fundet sin rette Rytter, og at hans Magt over den maatte være
							af en særegen, ganske uhørt Betydning. Fra Hesten sprang nu Ridderen med
							klirrende Sving og styrtede sig i sin Faders Arme. Men Stridshingsten
							snøftede vildt imod Væbnerne, der greb dens Tøjler, og travede ind paa
							dem, til den brød sig Bane og naaede sin unge Herre, hos hvem den saa
							blev staaende, og kærtegnende lagde den sit Hoved paa hans Skulder.»
							- Ubetvingelighed til den Forudbestemte kommer, han, hvis Magt
							over Hjertet ogsaa føles som værende af «særegen, ganske uhørt
							Betydning», og fra det Øjeblik af evig Hengivenhed og de ømmeste
							Kærtegn! hvad Andet og Mere er der i den unge, knibske Ridderfrøken,
							naar den rette Ridder viser sig i Døren?Søkongen Arinbjørn har været Skyld i, at Otto paa det afgørende Tidspunkt
							ved Trolddom gik glip af sin Elskede og Trylleringen. Han rider hen ad
							en øde Vej. Da kommer en vild, brun Hest travende, som begynder en
							forbitret Kamp med Søkongens Hest og kaster den til Jorden, endnu før
							Rytteren kan springe af, saa Alt ligger hulter til bulter, mens den
							rasende Hingst skaanselsløst sparker og stamper. Saa klog, saa hengiven
							er denne Hingst. Er det da underligt, at Otto siger de ellers utrolige
							Ord om den: «At denne Hest ser saa lysebrun ud, gør den ganske særligt
							dyrebar for mig. Lysebrun er for mig en rigtig englekær Farve; min salig
							Moder havde saadanne store lysebrune Øjne, og da Himlen saa ud af dem,
							forekommer den Farve mig altid som en lysende Hilsen fra Himlen».Saaledes naaer da Ridderromanen sit Højdepunkt i Adelssjæle-Granskning
							eller Hestesjæle-Granskning, hvad i dette Tilfælde omtrent kommer ud paa
							et. I Trylleringen holder, som Gottschall
							vittigt har sagt, de Afskygninger, som forekommer i Tegningen af Riddere
							fra alle Verdens Hjørner sig til Menneskehedens Grundtyper og Solens
							Skyggeblandinger. Man kan netop kende en Morian fra en Finlænder. Og
							denne Bog følges af en Mængde andre Romaner af samme Art, hvoriblandt
								Islænderen Tjodulf's Farter er den
							bekendteste. Den forberedes af den store Trilogi, Fouqué's Hovedværk Nordens Helt, hvis første Del hedder Sigurd Fofnersbane, anden Del Sigurds Hævn, tredje Del Aslaug. Nordens Helt er tilegnet Fichte og øjensynligt
							udsprunget af den Følelse for tysk Folkepræg og oprindeligt germansk
							Liv, som han havde pustet Ild i. Det er en Trehed af lyrisk retoriske
							Læsedramer i Jamber, og hvor Sproget bliver højtideligere eller
							lidenskabeligere, er Værket skrevet l korte Vers, der ved Rytme og
							Bogstavrim skal minde om gammelnordiske Versemaal. Indtrykket er omtrent
							det, vi modtager ved Læsningen af en af Richard Wagners Operatekster,
							der behandler den gammelnordiske Sagnverden.Versene har en god, undertiden noget søgt Klang, Følelserne er ædle og
							ridderlige, Storheden overmenneskelig og dog barnligt-sødlig,
							Belysningen bengalsk. Heltens legemlige Styrke og Hærdethed overgaar
							ethvert Begreb; han spalter en Ambolt med ét Hug; han stiger udenfra op
							til det højeste Stokværk af et Taarn, og springer, da han har kigget ind
							gennem den øverste Glug og sét, hvad han vilde, roligt ned igen uden at
							komme til Skade. Aandeligt er han mindre fremragende.Heine, siger om denne dramatiserede Bearbejdelse af Völsungesaga: «Sigurd Fofnersbane er et dristigt Værk, hvori
							den gammelskandinaviske Heltesaga afspejler sig med alt sit Kæmpe- og
							Tryllevæsen. Dramaets Hovedperson Sigurd er en uhyre Skikkelse. Han er
							stærk som Norges Fjælde og ubændig som Havet, der bruser om Norge. Han
							har saa meget Mod som hundrede Løver og saa megen Forstand som to
							Æsler». Dette Sidste kan være Stemplet paa alle disse den
							romantisk-ridderlige Fantasis Figurer og Helte.De er alle tilhobe Wehmüllers Nationalansigter fra Brentano's Novelle, de
							39 veltrufne ungarske Nationalansigter, der var malte forud, før
							Kunstneren kom til Ungarn, og hvorimellem Enhver kunde vælge sig sit
							Portræt.*) Medens hos Arnim og Brentano Alt er sært og ejendommeligt,
							Situationer saavelsom Personligheder, er alting her almindeliggjort,
							almenmenneskeligt eller grundtysk. En Konge er stedse en Helte- eller
							Teaterkonge; en Dronning er enten stolt med brunt Haar eller mild med
							blonde Lokker o. s. v. Det Almene staar fast; først bagefter tilføjes i
							«Nationalansigterne> de individuelle Træk.Kun veksler Nationalansigterne efter de forskellige Lande. *)
								Smlgn. ovenfor Saml. Skrifter I, 445. I Danmark bliver Ridderromantiken under
							Frederik den Sjette kongedyrkende og national: Dannerdrot, Dannerhof,
							Dannevang, Dannerdrost, Dannemand, Dannekvinde. I Tyskland bliver den
							efter Frihedskrigen junkerlig og national: «Den Fremmede,» hedder det i
								Trylleringen, «havde set sig viden om i
							Verden, men var dog bleven ved at være en tro, from Tysker, eller
							rettere var først udenlands bleven det, fordi Afstanden viste ham, hvor
							herligt det gamle Tyskland var».I begge Lande er Romantikens politiske Sigte det samme.XVIIGörres siger i sin Kristelige Mystik (II 39). at
							som nærmest sig frembydende Kendetegn paa et Legeme, der i det genfødte
							Liv er blevet forklaret til højere Harmoni, maa den Vellugt gælde, med
							hvilken det dufter. «Som nemlig styg Lugt er Udtryk for et sygeligt og i
							Misklang sønderrevet organisk Liv, saaledes vil dettes indre Harmoni
							vise sig i den fra det udgaaende Vellugt. Den Talemaade im Geruche der Heiligkeit zu stehen er derfor
							ingenlunde en blot billedlig, den er afledet af Erfaringen, efter at det
							utallige Gange har stadfæstet sig, at der udgaar en Vellugt fra
							Mennesker, der fører et helligt Liv.» Og han anfører mangfoldige
							historiske Eksempler.I Fald Görres har Ret, hvad jeg ikke betvivler, da maa de Personligheder,
							paa hvilke vi til Slutning kaster Blikket, have lugtet ganske
							fortræffeligt; thi det er Personligheder, i hvilke Kirken og Görres har
							Velbehagelighed. For at afslutte og afrunde Billedet af den romantiske
							Gruppe, er det endnu nødvendigt at særtegne de Mænd, der førte dens
							Principer over i Livet og i Politiken. Som Repræsentant for de kirkelige
							Personligheder fremtræder Görres selv, som Repræsentant for Tysklands
							egenlige Politikere af denne Retning den iblandt dem, der i alle
							Henseender er interessantest, Friedrich Gentz.Joseph Görres blev født 1776 ved Rhinen; han sad
							paa Skolebænk med Clemens Brentano og blev paa den Tid, da franske
							Tropper oversvømmede Tyskland, revet ind med i den revolutionære
							Bevægelse. Han havde endnu ikke begyndt sine Universitetsstudier, da han
							som Medlem af Jakobinerklubben i sin Fødeby Koblenz optraadte som
							Talsmand for Frihedsideer,  og da han
							som Grundlægger af Det røde Blad gav de tyske
							Frihedsmænd et Organ. Fortiden forekom ham afskyværdig, Frankrig det
							forjættede Land, den øvrige Verden Trældommens Rige.Da i 1798 den franske Hær marsjerede ind i Rom, jublede Görres højt over
							Roms Fald og Kirkestatens Undergang. Otte Dage efter Indtoget skriver
							han i sit Blad: «Af Klerkevæsenet vil vi rive Masken, sunde Ideer vil vi
							overalt bringe i Omløb. Ogsaa vi har svoret alt Præsten og Munkeri evigt
							Had og arbejder paa Folkenes Vel; desuden arbejder vi for Fyrsterne,
							idet vi beviser deres Undværlighed og skaffer dem Regeringssorgerne fra
							Halsen.»Hans Stil er overmodig, ungdommeligt vittig, en ægte Folketribuns og
							Bladskrivers Stil. Dog findes der en vis Fanatisme i hans Haan, der som
							al Fanatisme har Muligheden til et fuldstændigt Omslag i sig. Da
							Forhandlingerne paa Kongressen i Rastatt gjorde Ophævelsen af den
							gejstlige Kurværdighed, af Bispedømmer og Abbedier let forudseelig,
							udbød Görres i sit Blad under Overskriften «Tilfals» følgende Varer til
							Salg: «En hel Skibsladning af Frihedstræfrø, hvis Blomster giver de
							skønneste Buketter til de Allerhøjeste Prinser og Prinsesser .... 12,000
							Stykker Menneskefæ, fortræffeligt dresserede, der kan hugge, skyde,
							stikke, gøre højre og venstre om. Efter at man i tolv Aar har afrettet
							dem med Stokkeprygl, er de endelig bragte saavidt, at de lader sig skyde
							ihjel for deres Herrer uden saa meget som at mukke derved .... Tre
							Kurhætter af fintgarvet Bøffelskind. De dertil hørende Krumstave er
							indvendigt udfyldte med Bly og forsynede med Dolke, udvendigt omslyngede
							med kunstige Slanger; det foroven udførte Guds Øje er blindt.»Da Franskmændene 30te December 1797 besatte Mainz paany og Efterretningen
							naaede til Koblenz, skrev Görres sin vilde Triumfsang over det
							romersk-tyske Rige: «Den tredivte December 1797, den Dag, da Overgangen
							over Main fandt Sted, afgik i Regensburg i den blomstrende Alder af 955
							Aar, 5 Maaneder, 28 Dage ved en blid og salig Død det hellige romerske
							Rige, højklodset Ihukommelse, efter fuldstændig Afkræftelse og paa Grund
							af et Slagtilfælde, men med fuld Bevidsthed og forsynet med alle hellige
							Sakramenter .... Den Hensovede var født i Verdun i Juni Maaned Aar 842
							[843]; da han saa Verdens Lys, flammede paa Issepunktet over os en
							ulykkesvanger Parykkomet. Den unge Fyr blev opdragen ved Karl den
							Enfoldiges, Ludvig  Barnets og deres
							Efterfølgeres Hof.... Men hans Tilbøjelighed til et stillesiddende Liv,
							i Forbindelse med lidenskabelig Iver for Religionen svækkede bestandig
							niere hans allerede forud vaklende Helbred .... indtil han endelig i en
							Alder af omtrent halvtredje hundrede Aar paa Korstogenes Tid blev
							vanvittig o. s. v.»- Görres anslaar hermed den Tone, der en Menneskealder senere
							klinger igen i Börnes Pariserbreve.Med Haan aabner Görres den Dødes Testamente, i hvilket den franske
							Republik er indsat til retslig Arving af den hele venstre Rhinbred og
							hans Ekscellence General Bonaparte til Testamentets Fuldbyrder.Denne Tid er Görres stormende Ungdomsperiode. Allerede i Aaret 1800
							trækker han sig tilbage fra den virksomme Politik efter at et Besøg i
							Paris har helbredt ham for hans Samfølelse med Franskmændene. Dog er han
							endnu bestandig ivrig Fremskridtsmand. Intet skræmmer ham mere end
							Muligheden af det Forbigangnes Tilbagevenden, hvis Resultater vilde
							være: trykkende Tvangsvælde, der var forbitret ved langvarige Savn og
							delvis berettiget ved de indtraadte Begivenheder, fremdeles
							Præsteskabets Genindførelse og den politiske og religiøse Fanatismes
							forenede Bagstræv. Fremmedherredømmets Tryk vækker dernæst hans
							Nationalfølelse. Ved Universitetet i Heidelberg træder han ind i sit
							romantiske Tidsrum; han holder Foredrag over Poesiens og Filosofiens
							Væsen, begynder at sværme for Nibelungenlied, studerer gammeltysk
							Historie og vil opklare det tyske Folks Oldtid i Digtning og Sagn. Her
							træffer han sammen med sin Skolekammerat demens Brentano, lærer Arnim
							nærmere at kende og kommer i Berøring med Tieck, Brødrene Schlegel og
							Brødrene Grimm. Han udgiver Kindermythen, Die
								deutschen Volksbücher og sin Samling Altdeutsche Volks- und Meisterlieder.Den romantiske Bevægelse, der ikke blot førte ham til Nationalfølelse men
							næsten lige saa stærkt til Alsind, ledede ham til Studiet af det da
							endnu kun lidet opdyrkede persiske Sprog; han drev det til næsten uden
							Hjælpemidler at oversætte Firdusis hele fortællende Digtning i kunstfuld
							Prosa.1818 kom han som Ordfører for en Deputation fra Staden Koblenz til
							Berlin; han vovede overfor Kongen frimodigt at trænge paa Opfyldelsen af
							det under Frihedskrigen givne Løfte om en repræsentativ Forfatning, hvad
							der havde Unaade og mangeaarig Landflygtighed til Følge for ham.Indtil 1824 vedblev Görres overvejende at være den tysksindede
							Romantiker. Fra da af til sin Død (1848) er han Talsmand for
							Kirkevældens Reaktion. I Teutschland und die
								Revolution (1820) helder han allerede stærkt til Katolicismen.
							Han siger her: «Med Reformationen indtraadte det andet Syndefalds Som
							Historiker fordybede han sig i Studiet af Middelalderen, og han begyndte
							nu med at ære Præsteherredømmet som den eneste Magt, der kunde sætte en
							forsvarlig Dæmning mod Enevælden til Bedste for Folkenes Frihed. Snart
							gik han under Brentanos og Franz Baaders Indflydelse over til Troen paa
							Syner og stemtes helt kirkeligt. Clemens Brentano gjorde netop dengang
							som i Oldtiden Apollinaris af Tyana Indtryk paa en Slægt, der var
							modtagelig for teosofisk Overspændthed. Det var det Tidspunkt, hvor Fru
							de Krüdener stiftede den hellige Alliance.Allerede 1826 betegnede Joseph de Maistre Görres paa Grund af Bogen Der Kampf der Kirchenfreiheit mit der Staatsgewalt in
								der katholichen Schweiz som den Mand, der først havde kæmpet
							genialt og retfærdigt for den katolske Kirke og dog paa djærvere og mere
							rystende Maade end det nogensinde før var sket. En saadan Ros fra
							saadanne Læber vejer tungt; den betyder desuden, at vi staar ved den
							Grænselinje, hvor den tyske Romantik glider over i det franske, alment
							europæiske Bagstræv.1827 fulgte det som Forarbejde til Mystiken
							interessante Skrift af Görres Emanuel
								Swedenborg, hans Visioner og hans Forhold til Kirken.Da demens Brentano 1833 flyttede til München, hvor ogsaa Görres havde
							taget Ophold, mødte de gamle Venner fra Skoletiden hinanden igen.
							Brentano's Indflydelse paa Görres var ikke ringe; den første var nu
							fuldstændig gaaet op i Overtro; selv Schellings nye Aabenbaringens
							Filosofi var ham ikke himmelvendt nok. Da unge Teologer en Dag talte om
							den, udbrød Brentano: «Gaa De væk med Deres Ros; en Draabe Vievand er
							mig kærere end den hele Schellingske Filosofi.» Han havde bragt alle
							sine Optegnelser angaaende Catharina Emmerich's Syner og efter hendes
							Meddelelser med til München; Evangelierne behøvede han ikke mere; om
							Kristi Udsagn og Rejser vidste han gennem Seerinden mere end den hellige
							Skrift. Endog et Landkort over Palæstina havde Helgeninden aabenbaret
							ham. I denne Brentano's Kres af Mirakler og Myter blev Görres nu  draget helt ind, og han skrev sin Mystik (fire Bind 1836-42), den mest
							forrykte Bog, som den tyske Romantik har frembragt.Jo dybere Görres kom ind i Hekse- og Trolddomsvæsenet, des uhyggeligere
							blev hans eget Væsen. Han troede, at han selv var besat af den onde
							Aand, og klagede f. Eks. engang over, at Djævelen, der ikke taalte
							Indgreb i sit Magtomraade, havde ranet ham et Haandskrift -
							der senere genfandtes i hans Boghylde.Paa den Tid da Kölner Stridighederne udbrød, optraadte Görres som de
							romersk Sindedes Ordfører overfor det prøjsiske Ministerium; han
							benyttede under den lidenskabelige Pennefejde som de katolske Rhinlandes
							Talsmand mod Protestantismen Bibelens Stil: Modstanderne var ham en
							Øgleyngel; den prøjsiske Stat syntes ham besjælet af en ond Dæmon, der i
							afgørende Øjeblikke steg op af Staten som af en Dyndgrav. Han betegnede
							hin Dæmon som den stive Knokkelmand, «hvem man beviser for megen Ære,
							naar man kalder ham en Aand»; thi, siger han, det er den samme, der i
							vore Oldeforældres Tid i den prøjsiske Hær førte den Stok, som kunde
							prygle syv Rygge paa én Gang.Denne Fejde indbragte Görres Beundring fra de franske Katolikers Fører,
							Grev Montalembert. I det katolske Tyskland blev han prist som en
							Kirkefader; man kaldte ham «den katolske Luther». Det lykkedes ham at
							drage den bayerske Regering med ind i Bevægelsen; den gav Pressen frie
							Tøjler overfor det protestantiske Prøjsen, og Görres' Haab gik ud paa,
							at Bayern skulde optage Kampen som katolsk Stormagt.Han nægtede sig ikke noget Udbrud af religiøs-politisk Troesiver, gik f.
							Eks. saa vidt som til at bruge det Kraftudtryk, at Regeringerne ved at
							tillade blandede Ægteskaber tvang den katolske Ægtefælle til «at opdrage
							dobbelte Bastarder», og det skønt Kongen af Bayern var Søn af en
							protestantisk Moder og selv levede i blandet Ægteskab.Da senere Striden udbrød angaaende Ægtheden af Kristi hellige Kjortel i
							Trier, var han henrykt over at det lykkedes at sætte en Valfart til den
							hellige Kjortel i Scene, i hvilken Rhinlænderne for at ærgre de
							protestantiske Prøjsere deltog i et Antal af en Million. For Görres var
							Valfarten til Trier «den sejrende Kirkes Triumf». Tvivlen om det hellige
							Klædebons Ægthed og den Indvending, at der jo ogsaa andensteds  forevistes saadanne Klædninger afviste
							han med at henpege til den underfulde Mangfoldiggørelse af Brødet i det
							nye Testamente.*)Formens fuldstændige Uafhængighed af Indholdet, som Romantiken havde
							forkyndt i Digtekunsten, blev af Gentz udøvet i Politiken. Ligesom
							Kleist paa nogle Punkter svarer til Mérimée, har Gentz nogle Træk, der
							minder om Talleyrand. Som moden Mand havde han kunnet sætte under sit
							Billede, hvad Metternich satte under sit: Kun ingen Patos! -
							Han er den haandgribelige Personliggørelse af den romantisk-ironiske
							Genialitet, Lucinde's menneskevordne Aand. Helt
							udpræget bliver han først efter sit 40de Aar, da paa de napoleonske
							Kriges og Omvæltningers Tid Diplomatiets Virksomhed fulgte, og da
							Løsenet blev Reaktion, det vil sige Ro, Ro for enhver Pris, Slukning af
							alle Europas Ildebrande, Hvile, dyb Hvile for alle Europas Trætte og
							Syge og til Kræfter Kommende, og da al Bestræbelse derfor som i en
							Sygestue gik ud paa at bringe Urostifterne af Vejen og saa lydløst som
							muligt forhindre Larm og Spektakel. «Gentz forstod,» siger Gotschall,
							«at give den officielle Kundgørelses-Stil hin usigelige Fernis, hin
							klassiske Glathed, hin olympiske Højhed, der urørt af de Dødeliges
							Skæbner ikke lod nogen Draabe Nektar og Ambrosia gaa tilspilde af
							Gudeskaalen, om saa end Blodet flød i Strømme i de lavere Egne. Denne
							fornemme Gliden hen over de smaa Anstød, ved hvilke Nationer splintredes
							og knustes, gav Datidens Enevoldsmagts-Politik et blidt, yndefuldt
							Udtryk. Man hørte kun Pustet, ikke Knaldet; det var den lydløse Myrden
							med en Vindbøsse.»Man forfægtede udadtil Legitimitetens Grundsætning. I Virkeligheden var
							det Hykleri; i Virkeligheden var man yderst lidet lovtro, naar Ens
							Interesser bød En det Modsatte. I saa Tilfælde gik det ganske til efter
							Goethes Ord: «Ingen er mere legitim end den, som kan hævde sig.» Den
							Sag, man forfægtede, var altsaa ikke nogen god. Men selv en slet Sags
							Forsvarer faar Interesse, ifald han besidder et fremragende Talent. Og
							Gentz var lutter Talent. Med Rette siger Varnhagen om ham: «Aldrig er
							det tyske Skolestøv blevet hvirvlet ivejret med større Glans, aldrig har
							den pedantiske Kraft slaaet ud i yppigere Fylde.»Friedrich v. Gentz blev født i Breslau 1764 af
							borgerlige *) Sepp: Görres und seine
									Zeitgenossen. Nördlingen 1877. Forældre, og naar han senere hen svang
							sig op til de højeste Stillinger og levede i de højeste Samfundskrese,
							saa skyldte han ikke sin Fødsel Noget, men sin Dygtighed Alt. Han
							studerede i Königsberg, lagde sig med stor Alvor efter Kants Filosofi og
							stod som sværmerisk Yngling i et inderligt og platonisk Forhold til en
							ung ulykkelig Kone Elisabeth Graun. 1786 kom han til Berlin, fik en
							Ansættelse først som Gehejmesekretær, saa som Krigsraad, og giftede sig
							af ydre Hensyn med Datteren af en Finansraad, I Berlin styrtede han sig
							i en endeløs Række af tøjlesløse Udsvævelser og deltog i alle de
							jammerlige Glæder, som dyrkedes ved Hoffet, «hvor en modbydelig Blanding
							af svækkede Syndere og fromladne Bedesøstre omgav den gamle Konge
							Friedrich Wilhelm II.»Under dette Levned overrumplede den franske Revolution ham. Dens første
							Virkning var at tænde en ungdommelig Begejstring i hans Sjæl. «Hvis
							denne Revolution skulde strande, skriver han, vilde jeg holde det for et
							af de haardeste Ulykkestilfælde, der nogensinde har ramt
							Menneskeslægten. Den er Filosofiens praktiske Triumf, det første
							Eksempel paa en Regeringsform, der grundes paa Principer og et
							sammenhængende System. Den er Haabet og Trøsten overfor saa mange gamle
							Onder, under hvilke Menneskeheden sukker. Skulde denne Revolution
							mislykkes, vilde alle disse Onder blive ulægelige. Jeg forestiller mig
							saa levende, hvorledes allevegne Fortvivlelsens Tavshed til Trods for
							Fornuften vilde tilstaa, at Menneskene kun kan være lykkelige som
							Slaver, og hvorledes alle store og smaa Tyranner vilde benytte sig af
							denne frygtelige Tilstaaelse til at hævne sig for den Skræk, som den
							franske Nations Opvaagnen har indjaget dem.»Men snart bragte de Rædsler, den franske Revolution førte med sig, ham
							til ganske at skifte Standpunkt. Han blev pludseligt den ivrigste
							Forfægter af den gamle Tid. Kampen imod den offenlige Menings Overmagt,
							«mod Daarskaben, der gaar i Horder», blev hans Livsopgave. Han var ikke
							i Stand til i den franske Revolution at se det nødvendige Resultat af
							Aarhundreders Uret og Gæring, han indbildte sig, at det var Overmaalet
							af kold Forstandskultur, af Oplysning, der var Aarsag til Lovløsheden.
							Dette er et sandt romantisk Træk.Vistnok laa der noget af virkelig Udvikling hos ham til Grund for
							Forandringen. «Menneskerettighederne», som han i  sin første Afhandling: Om Rettens Oprindelse og øverste Principer varmt havde forfægtet,
							synes ham nu kan som «elementære Forstudler» at kunne være af Betydning
							for Statsmanden. Læren om disse Rettigheder forekom ham, med Hensyn til
							Statskunsten, kun at være hvad den matematiske Lære om Skytset er for
							Bombekastningen. Og langsomt uddannes nu den indskrænkede Anskuelse hos
							ham, at ikke Folket men Regeringen er Hovedkraften i Statslivet. Folkets
							Medvirkning under Lovgivningen betragtes af ham som en blot Form, og
							Friheden skrumper ind til en frisk, glad Lydighed.Under Omgang med Wilhelm v. Humboldt og under Indtryk af Tidens æstetiske
							Ideer om harmonisk Privatliv og Statsliv, mildnes dog atter denne
							Ophidselse, og nu bliver den engelske Forfatning hans Ideal. Da Fr.
							Wilhelm III bestiger Tronen, lader Gentz sig endog henrive til at
							indlevere et Sendebrev til Majestæten, i hvilket han med varme Ord
							opfordrer ham til at indrømme Pressefrihed - Pressefrihed, der
							af ham selv ikke mange Aar efter betegnes som Ophavet til alt Ondt. Den
							fyrstetro Goethe var højst forbavset over dette Forsøg paa ligesom at
							ville «aftrodse» sin Suveræn Noget, og da Kongen slet ikke paaagtede
							Brevet, lod Gentz det hurtigt falde og sørgede kun for at bringe det i
							Forglemmelse. Fra nu af er det, at han bliver betalt af den engelske
							Regering; han sælger sig just ikke, men han bliver regelmæssigt og
							rundeligt betalt, lønnet for sin politiske Virksomhed i Englands
							Interesse. Og han behøvede Penge. Han spillede højt og levede i stadigt
							forviltret Samliv med Skuespillerinder og Danserinder under uophørlig
							Nattesvir. Derimellem kom stærke Anfald af Følsomhed og, som han
							skriver, «et halvt, vel behageligt, men dog udskejende Liv» med hans
							egen Kone. April 1801 noterer han i sin Dagbog: «Dyb Rørelse over en
							Hunds Død.» Under en Rejse til Weimar, hvor han træffer alle Tidens
							poetiske Storheder, lærer han Digterinden Amalie v. Imhof at kende,
							fatter en lidenskabelig Kærlighed til hende og samtidigt de bedste
							Forsætter om at forbedre sit Levned. Men neppe hjemkommen til Berlin
							skriver han: «Virkning af Forsætterne i Weimar. 23. December tabte jeg
							Alt, hvad jeg havde, i Lykkespil.» Han skriver endnu nogen Tid Breve paa
							seks til otte Ark til Amalie v. Imhof, saa bliver han rasende forelsket
							i Skuespillerinden Christel Eigensatz og glemmer Alt derover: Nu er det det fuldstændige Delirium, hedder det
							paa Fransk i  Dagbogen. Midt under alt
							dette forlader hans Kone ham og attraar Skilsmisse. Gentz søger samme
							Aften at glemme denne Genvordighed ved Trente et
								quarante. Da et længere Ophold i Berlin imidlertid af mange
							Grunde nu er blevet ham pinligt, ja umuligt, modtager han Tilbud om en
							Ansættelse i Østerrig og gaar til Wien. Her er det, at han lidt efter
							lidt overgiver sin hele Selvstændighed i Metternichs Hænder.Men før disse Aar falder Gentz's store Tid. Den Sløvhed, hvormed man i
							Wien fandt sig i den franske Overhøjhed, i Nederlag og Ydmygelser uden
							Tal og Maal, kaldte Alt, hvad der var i Gentz af Genialt og Levende til
							Vaaben. Det brændende Had til Napoleon, som besjælede ham, og som
							frembragte hans aandelige Livsgerning, gjorde ham under Ulykkerne og den
							almindelige Nedslaaethed en kort Tid til det tyske Folks Demosthenes,
							kun at hans Lidenskab alene gjaldt Uafhængighed, ikke Frihed. I Napoleon
							syntes den hele Revolution ham sammentrængt. Han vilde imod ham end ikke
							vige tilbage for et Middel som Snigmord. Af al Magt, rastløst arbejdede
							han paa et Forbund mellem de tyske Magter og paa en Rejsning af det
							tyske Folk. Dog efter sin Natur henvendte han sig mindre til Folket end
							til de faa Udvalgte, i hvem han saa Folkets Skæbne. Hans Fortale til de
								Politiske Brudstykker, hans Proklamationer
							og Krigsmanifester er skrevne med kraftig Lidenskab, i en flydende,
							pompøs, men mandig Stil, hvor Talekunstens Sving er bredt, aldrig
							smagløst. Selv Slagene ved Ulm og Austerlitz knuste ham ikke. Men med
							dyb Sorg iagttog han i Prøjsen før Slaget ved Jena det hele prøjsiske
							Væsens Elendighed. Medens Johannes von Müller og Andre, paa hvem han
							havde stolet, lod sig smigre og vinde af Napoleon og faldt fra, blev han
							alene ubøjelig og fast og talte i det berømte Brev til Müller med
							blodigt revsende Haan om dem, «hvis Liv er en uophørlig Kapitulation».
							Men da i Aarene 1809 og 1810 Ævred var opgivet i Østerrig, og som det
							almindeligt gaar i Landene, Letsindigheden og Nydelsessygen steg til sit
							Højeste med Nederlagene og Ulykken, var ogsaa Gentz saa dybt nede i de
							bedøvende Nydelsers Hvirvel, at han med sine ødelagte
							Formuesomstændigheder i Forbindelsen med Metternich saa den eneste
							frelsende Planke under Skibbruddet. Indflydelsen fra den Mand, som
							Talleyrand kaldte «Ugepolitikeren», fordi hans Synskres ikke rakte
							videre end en Uge frem, og hvem en anset Russer har kaldt «lakeret
							Støv», var ikke til Baade for  en
							Karakter som Gentz's. Fra nu af begyndte i hans Breve Klagerne at lyde
							over «en sjælelig Slaphed, Modløshed, Tomhed, Ligegyldighed», som han
							før hverken kendte eller anede, og som han træffende betegner som «en
							Art aandelig Tæring». Nu er det, han benævner sig selv «helvedes
							blaseret». «Tro mig, jeg er helvedes blaseret, jeg har set og nydt
							saameget af Verden, at man med Illusioner og Skuepenge ikke mere
							udretter Noget hos mig.» «Jeg er ikke mere henrykt over Noget, tvertimod
							kold, blaseret, fuld af Haan, gennemtrængt mere end tilladeligt af
							Overbevisningen om alle Andres Taabelighed og min egen - ikke
							Visdom men - Klarsynethed, og inderligt saa at sige djævelsk
							glad ved, at de store Sager tilsidst tager saadan en latterlig Ende.»
							Saa slap er han bleven, at den endelige Afgørelse af Napoleons Skæbne,
							som han tilforn saa heftigt havde ønsket, lader ham i den Grad kold.
							«Jeg er bleven uendeligt gammel og sleb, tilstaar han selv, som
							tidligere anført, med den elskværdige Friedrich-Schlegelske Frækhed, der
							aldrig forlod ham.Paa denne Tid er det, at Dødsangsten begynder at blive vedvarende hos
							ham, og fra nu af optegner han stadigt i sin Dagbog, om den paa et vist
							Tidspunkt er i Tiltagende eller Aftagende. Alle et nervøst Fruentimmers
							Svagheder har sat sig Vidnesbyrd i hans Breve. I denne Henseende er især
							Brevvekslingen mellem ham og Adam Müller latterlig. De er begge lige
							bange for Torden, og Frygten for Uvejr gaar igennem alle Brevene. Ja,
							undertiden er selv Virkningen af et Brev ham for stærk. Han skriver til
							Müller: «Deres Breve knuser (zerschmettern) mine blødagtige Følenerver.»
							Dødsangsten var nærmere Frygt for at blive myrdet. Da Kotzebue var
							falden for Sands Dolk, naaede denne hans Frygt for at rammes af den
							frisindede Ungdoms Had sin Højde. Synet af en blank Kniv kunde, som han
							selv tilstaar i sine Breve, bringe ham til at falde i Afmagt. Han
							skriver til Rahel 1814: «Nu er Gudskelov Alt ude i Paris. Jeg er
							Gudskelov meget rask. Jeg er skiftevis i Baden og Wien, spiser til
							Frokost skiftevis Briocher med fortræffeligt Smør og andre guddommelige
							Kager, har erhvervet mig Møbler, over hvilke mit Hjerte hopper i Livet,
							og frygter langt mindre for Døden.»Han ser paa denne Tid hen til Görres som til den Eneste, der endnu
							forstaar at skrive, og er selv ude af Stand til nogensomhelst Art
							Frembringelse. Paa samme Tid staar han socialt paa  et saadant Højdepunkt, at han kan negte sig
							hjemme for Suveræner I hans Dagbog for 31te Oktober 1814 staar paa
							Fransk: Afslaaet at modtage Kronprinsen af Bayern,
								Kongen af Danmark o. s. v. Han træffer sammen med Talleyrand og
							henrives til den højeste Beundring; for at give denne Beundring en
							praktisk Retning, overrækker den kloge franske Diplomat ham en Gave af
							24,000 Gylden fra Kongen af Frankrig. I Slutningen af 1814 skriver han i
							sin Dagbog: «Skuet af de offenlige Anliggender er sørgeligt .... Da jeg
							imidlertid ikke har Noget at bebrejde mig, saa tjener det nøje Kendskab
							til alt dette smaalige, Verden regerende Væsens beklagelige Gang
							langtfra at bedrøve mig, kun til Moro for mig, og jeg nyder dette
							Skuespil, som gav man det for min Privatfornøjelse.» Taler Gentz ikke
							her som Jean Pauls Roquairol? Livstræt, som han er, er enhver
							Rolighedsforstyrrelse ham ubetinget imod. At opretholde det Bestaaende
							for enhver Pris bliver hans Opgave. I 1815 betænker han sig end ikke paa
							at forsvare Pariserfredens Fortræffelighed overfor Görres. Han var for
							klog og kold, for stor en Hader af Talemaader til ikke at lade sin
							blodige Spot gaa ud over Burscheuschafterne, den gammeltyske Dragt,
							Deklamationerne om Teutoburgerwald og det velske Tant; men Sands
							Attentat blev grebet som Paaskud til at forbyde de patriotiske
							Foreninger, da man sporede Mordanslag og Forbrydelse overalt. Gentz fik
							Universiteterne stillede under Opsyn og Pressen kneblet. Han skriver nu
							om Pressefriheden: «Det bliver ved min Sætning: til Værn mod Pressens
							Misbrug bør i et vist Antal Aar slet Intet trykkes. Denne Sætning som Regel, med yderst faa Undtagelser, som en
							Domstol af anerkendt Dygtighed har at fastsætte, vil i kort Tid føre os
							tilbage til Gud og Sandhed en.»Da den græske Frihedskrig udbryder, ses det, at han trods sin reaktionære
							Iver dog er altfor forstandig til, som Adam Müller og de Øvrige, for
							fuldt Alvor at tro paa Legitimitetsgrundsætningen og Kongemagten af Guds
							Naade som aabenbare Sandheder. I 1818 havde han skrevet til Müller:«De er det eneste Menneske i Tyskland, om hvem jeg siger, at han skriver
							guddommeligt, saa ofte han vil, og af al Frækhed i vore Dage er der
							ingen, der forbavser og opbringer mig mere end den at ville maale sig
							med Dem ... Deres System er et sluttet Hele. At ville angribe det fra
							nogensomhelst Side vilde være frugtesløst. Man kan kun være helt i det
							eller helt  udenfor det. Kan De bevise
							os, gjøre os begribeligt, at al sund Videnskab, Indsigt i Natur,
							Lovgivning og Samfundsforfatning ja endog Historie (som De etsteds
							paastaar) er Værk af en guddommelig Aabenbaring og kun kan udgaa fra en
							saadan, saa har De (hvad mig angaar idetmindste) vundet Spil; saalænge
							dette ikke lykkes Dem, staar vi fjernt, beundrer Dem, elsker Dem ogsaa
							- men er ved en uoverstigelig Kløft skilte fra Dem.» Man maa
							vide, at Adam Müller endog af den hellige Trefoldighed beviste, at
							ethvert paa et enkelt Princip hvilende nationaløkonomisk System maatte
							være falsk. Han godtgør saaledes Nødvendigheden af die Dreifelderwirthschaft. Nu, da Grækenland rejser sig, ytrer
							Gentz, at Legitimitetsprincipet, som opstaaet i Tiden, ogsaa maa
							tillempes efter Tiden, og udbryder i disse mærkværdige Ord: «Jeg har
							stedse været mig bevidst, at trods mine Fuldmagtsgiveres Majestæt og
							trods de enkelte Sejre, vi tilfægtede os, vilde Tidsaanden dog tilsidst
							blive mægtigere end vi. Jeg har vidst, at Pressen, hvormeget jeg end
							foragter dens Udskejelser, vilde hævde sin frygtelige Overlegenhed over
							al vor Visdom, og at Diplomaternes Kunst saa lidt som Vold vilde kunne
							holde Verdenshjulet tilbage.»I sit 65. Aar fornam saa den opslidte, gigtsvage, lidende Olding et
							dobbelt Sværmeri, der stod i den særeste Modsætning til hans Alder og
							Aandsretning. Ynglingen dukkede op i ham igen. Den ene Genstand for hans
							Beundring var den da nittenaarige Danserinde Fanny Eisler, for hvem hans
							Begejstring og Lidenskab ingen Grænse kendte. I hans Breve hedder det:
							«Jeg har ene og alene vundet hende ved min Elskovs Tryllekraft. Da hun
							lærte mig at kende, troede hun endnu ikke, at der gaves en saadan
							Kærlighed ... Tænk Dem den Salighed, der ligger i en daglig, helt
							uforstyrret Omgang med en Person, hos hvem Alt henrykker mig, et Væsen,
							der ikke har nødig som Venus at stige op af Havet, men i hvis Øjne, hvis
							Hænder, hvis enkelte Yndigheder jeg Timer igennem kan fordybe mig, hvis
							Stemme fortryller mig, og med hvem jeg fører uendelige Samtaler som med
							den lærvilligste Elev - jeg opdrager hende med faderlig Omhu
							- en Elev, der paa én Gang er min Elskede og mit Barn.»Det andet Sværmeri, der overrumplede ham, var det for Heines da lige
							udkomne Sangenes Bog. Han kunde længe nok kalde
							den forvovne Poet «en forrykt Æventyrer«. Den gamle  Reaktionære kunde ikke modstaa Trylleriet.
							«Dagligt,» skriver han, «vederkvæger jeg mig ved Sangenes Bog. Med Prokesch bader jeg mig hele Timer i disse
							melankolske Vande. Selv de Digte, der strejfer nær op til virkelig
							Gudsbespottelse, læser jeg ikke uden den dybeste Bevægelse og anklager
							mig ofte selv for at jeg saa ofte og gerne læser dem.» Hans modtagelige
							Natur kunde her ikke modstaa. Rigtigt har han betegnet sig selv som
							Kvinde. Med en Vending, der erindrer om det hermafroditiske Træk i Lucinde, skriver han til Rahel: «Véd De, kære,
							hvorfor vort Forhold er blevet saa stort og fuldkomment. De er et
							uendeligt frembringende, jeg et uendeligt modtagende Væsen; De er en
							stor Mand og jeg den første af alle Kvinder, som har levet.»Han var nu paa det Punkt, at han blev forfærdet over et kraftigt
							Haandtryk; ja Synet af et krigersk Overskæg kunde skræmme ham. Besøg af
							uskyldige Rejsende indjog ham Angst, fordi han saa forklædte Mordere i
							dem. I hans sidste Leveaar blev hans Holdning bøjet, hans Gang snigende
							og usikker. De klare og kloge Øjne, for hvilke han som Yngling var
							bekendt, var nu som tilslørede og Blikket sky. I Selskab søgte han at
							give sig Holdning bag et Par store mørke Briller.Da Fanny Elsler en Dag ved en Fest bragte ham et Glas skummende
							Champagne, kredensede hun ham det med det drillende Ord: «Krukken gaar
							saa længe tilvands, til den kommer hankeløs hjem.» Gentz svarede: «Naa,
							mig og Metternich holder det vel ud.» I disse Ord ligger Standpunktets
							Art og Dom.I religiøs Henseende var Gentz yderst vaklende: snart lod han sig forlyde
							med, at Religionen kun var ham et politisk Anliggende, snart gjorde han,
							der dog ikke udvortes gik over til Katolicismen, denne paa romantisk Vis
							de yderste Indrømmelser. Ikke blot laa han i Støvet for den katolske
							Mystiker Adam Müller, der bogstaveligt betragtede Napoleon som den
							menneskevordne Djævel og f. Eks. i et Brev til Gentz af Juli 1806 taler
							om, at det for den Kristne gælder om at overvinde den «Bonaparte, vi har
							i os», men vi læser i Gentz's Ansøgning til Kejseren af Østerrig om
							Ansættelse denne Begrundelse af hans Udvandring fra Prøjsen: «endelig,
							for ikke at fortie Noget, min længe nærede Uvilje mod Protestantismen, i
							hvis oprindelige Væsen og fremskridende ondartede Retning jeg efter
							mangfoldig anstrengende  Prøvelse tror
							at have opdaget Roden til al vore Dages Fordærvelse
								og en af Hovedkilderne til Europas Forfald.»I politisk Henseende betegner han med skarp Bevidsthed den klare
							Reaktion, og han skyr ikke som andre hykleriske Reaktionære Ordet. I et
							Brev fra Verona 1822 fortæller han, at han ved et Middagsselskab hos
							Metternich første Gang har set Chateaubriand, der har forholdt sig
							yderst elskværdig og smigrende imod ham: «Han sagde blandt Andet, at det
							var et Særsyn, som umuligt vilde undgaa Historiens Opmærksomhed, at for
							fire, fem Aar siden en Haandfuld Mennesker - de lod sig tælle
							paa Fingrene - havde rejst sig i Europa for at bekæmpe
							Revolutionen, og at det var lykkedes dem den Dag idag med Regeringer og
							Hære at drage i Felten mod den fælles Fjende. Som den dristige Reaktions Tidsskel betegnede han i Frankrig
							Stiftelsen af Le Conservateur, i Tyskland
							Kongressen i Karlsbad. Han ser med sangvinsk Mod ud i Fremtiden og
							betragter det gode Partis Sejr som vis. Al sand Kraft og alt sandt
							Talent var paa vor Side, sammentrængt i omtrent ti eller tolv Hoveder.
							Intet vilde være os farligere end at anslaa de Revolutionæres Angreb
							højt eller endog blot at frygte dem; de var med al deres Larm elendige
							Vrøvlere, og jeg kunde neppe forestille mig, hvor dybt saadanne Folk som
							Benjamin Constant, Guizot, Royer-Collard nutildags var sunkne i den
							offenlige Mening, selv som Forfattere. Dette og mere sagde han iøvrigt
							uden Ild og Liv, med stor Kulde og Ro.»Gentz anede, da han skrev dette, ikke, hvilken Overraskelse der snart
							skulde være ham forbeholdt af denne Mand. To Aar efter Indtraf den
							Begivenhed, der betegner Vendepunktet i den første Halvdel af
							Aarhundredets Aandshistorie, Grænseskellet mellem Vandene,
							Chateaubriands Udstødelse af Ministeriet og Overgang til den liberale
							Opposition, hvis Fører han blev. Det var denne Begivenhed, som
							tilligemed Byrons samtidigt indtrædende Død kaldte Frisindet i Vaaben
							den hele civiliserede Verden over.Gentz kunde ikke beherske sin Harme. Han skrev efter Chateaubriands
							Artikel i Journal des Débats om Censurens
							Ophævelse til en Ven: «Jeg underskriver ethvert Ord, som De siger om
							Chateaubriand. Ogsaa mig har i lang Tid Intet rystet og oprørt saaledes,
							som denne virkeligt ryggesløse Artikel. Det er et Værk af et Menneske,
							som, fordi det ikke lykkes ham at 
							forstyrre sine Fjender i deres Rolighed med Trommer og Piber, griber en
							Fakkel og stikker Taget over deres Hoveder i Brand. Da man i Frankrig i
							dette Øjeblik vover Alt, hvad man har Lyst til, saa ligger der intet
							Uforklarligt i denne Beslutning; thi hvem der straks ved det første
							Skridt paa Vejen til en hævnsyg Opposition i den Grad kunde krænke
							Pligt, Ære og Velanstændighed, som dette Utyske har gjort paa
							Tredjedagen efter sin Afskedigelse, han maatte tilsidst, naar han stedse
							mere opirredes ved Følelsen af sin Afmagt, gaa saa vidt som han uden
							Fare for at blive indespærret (og hvor er den i hans Land!) blot kunde
							vove.Men Gentz's Vrede stansede ikke Begivenhedernes Gang, og snart laa den
							Reaktion, han forfægtede, i sine sidste Krampetrækninger.Et af Gentz's Breve fra 1820 lyder saaledes:Hvad er Duller, hvad er La Mennais, hvad er (med Undtagelse af Bonald)
							alle vor Tids Skribenter i Sammenligning med Maistre! Bogen Om Paven er efter min Følelse den mest storladne
							og den vigtigste, der er udkommet i det sidste halve Aarhundrede. De har
							ikke læst den, hvor kunde De ellers lade være at tale om den! Følg De
							mit Raad, læs den ikke à bâtons rompus, ikke
							under den Larm og de Adspredelser, hvoraf De stedse er omringet, men gem
							denne Læsning til et Tidspunkt, hvor De har stadig Ro og kan samle Deres
							Tanker. Deres saakaldte Venner kender den sikkert, men siger intet Ord
							derom. Saadan Føde er alle disse lunkne, kritiske Sjæle for stærk. Mig
							har den kostet mere end én søvnløs Nat; men hvilken Nydelse har jeg ikke
							købt derfor! Saa meget Dybsind i Forening med en saa forbausende Lærdom,
							med et politisk Blik, som ingen Montesquieu nogensinde har havt, med en
							Burke's Veltalenhed, en undertiden til høj Poesi grænsende Begejstring,
							dertil oven i Købet alle verdslige Talenter, en Behændighed, en Finhed,
							en Skaansel mod Personerne, imedens man træder deres Lærdomme og
							Meninger i Støvet, en uhyre Verdenskundskab - og alt det for
							saadanne Resultater, for en saadan Sag! Nej, nu tror jeg fuldt og fast,
							at Kirken aldrig vil gaa under. Dersom der blot én Dag hvert Aarhundrede
							lyser en saadan Stjerne, saa maa Kirken ikke alene bestaa, men sejre.
							Bogen har nogle svage Sider! jeg siger det, for
							at min Beundring ikke skal synes blind; men de taber sig som Pletter i
							Solen. Andre maa vel  før Maistre have
							følt, hvad Paven er; men sagt det har ingen Forfatter som han. Denne
							overordenlige Bog, som vor Tids elendige Mennesker neppe skænker en
							Tanke, er Frugten af et halvt Liv. Forfatteren, en nu mere end 70aarig
							Mand, har aabenbart arbejdet tyve Aar paa den. Man burde oprejse ham et
							Mindesmærke i en af de store Kirker i Rom. Alle Konger burde ty til ham;
							og dog har han kun med Nød og neppe, efterat han havde sat sin hele
							Formue til, faaet Titel af Minister og saa Meget, at han kan leve yderst
							indskrænket i Turin. Aldrig har et Menneske havt større Ret end han til
							at sige til sine Børn:Disce puer virtutem ex me, verumque laborem,Fortunam ex aliis!(Lær, min Dreng, Alvor af mig og virkeligt Arbejd,det at gøre Lykke af Andre!)Hvilken Mand! og hvor faa af de Samtidige véd endog blot, at han er til!»Vi staar her igen ved et Punkt, hvor den tyske Reaktion peger over mod
							den franske.*)Den franske er i sit inderste Væsen politisk og religiøs som den tyske
							literær. Den er aabent og følgestrengt katolsk, medens den tyske kun
							glider ind i Katolicisme. Den er overhovedet for nedarvet Autoritet paa
							alle aandelige og sociale Omraader, og de Maistre er dens tydeligste og
							reneste Karakter paa samme Tid som han er et af dens største og
							kraftigste Talenter. Denne vittige og energiske Forherliger af Bøddelen
							og Talsmand for Kætterbaalene er Oplysningens og Humanitetsidealernes
							Modstander af Princip og for Alvor.De tyske Romantikere holdt af Tusmørket og Maaneskinnet. Forstandstroens
							skarpe Dagslys og Lynene fra den franske Revolution havde drevet dem til
							at befinde sig bedst i Skumring. Men hvad er selv Novalis' Kærlighed til
							Natten i Sammenligning med Lovprisningen af Mørket hos Joseph de
							Maistre!Sagnet fortæller, at Faeton, Apollons Søn, en Dag fik Lov at køre
							Solgudens Vogn og styrede den saa slet, at Solen afsved Alt og stak
							Byerne og deres Paladser i Brand. Sagnet tilføjer, *) Smlgn. Briefwechsel zwischen Friedrich Gentz und Adam
									Heinrich Müller. Stuttgart 1857. - K.
								Mendelssohn-Bartholdy: Friedrich v. Gentz,
								Leipzig 1867. - Aus dem Nachlasse
									Friedrich v. Gentz. 2 Bände. Wien 1867. at en af Oldtidens Stammer herover blev
							saa forfærdet, at dens Mænd gav sig til at anraabe Guderne om evigt
							Mørke. De Maistre er en Ætling af hin Stamme, storstilet ved sin
							Fremstillingsevne som ved sin Forsynstro og sin Menneskeforagt. Der
							gives endnu den Dag idag Ætlinger af Stammen, men skrumpede ind til
							Dværgeskikkelse, og de gør sig saa meget des mere gældende, jo
							ubetydeligere og frygtsommere de er. Ogsaa deres Løsen ei Mørke! mere
							Mørke i og de raaber des højere, jo fattigere de er paa Tanker og
							Formaal; dog deres Tro er nuomstunder kun Troen paa Mørkets Magt.For den, der i den tyske Romantik især studerer den stigende Reaktion
							imod det attende Aarhundredes Aand, er det slaaende, hvormeget Tysklands
							Romantikere med Hensyn til Karakterens Helhed og Kraft staar tilbage for
							en Reaktionær som de Maistre. Dog de var jo ikke heller Statsmænd og
							Politikere, men Forfattere og Poeter, og selv de iblandt dem, der som
							Gentz danner Overgangen fra Literatur til Politik, har inderst inde kun
							Betydning som Skribenter.Fra det rent literære Synspunkt har den romantiske Skole i Tyskland en
							blivende Interesse. Man behøver kun at sammenligne den med de romantiske
							Grupper i andre Lande for at faa det fulde Indtryk af dens Mænds
							Originalitet og betydelige Egenskaber.En romantisk Strømning bruser i Aarhundredets første Aartier igennem
							Sindene i næsten alle Europas Lande. Men med afgørende Oprindelighed
							fremtræder Romantiken i Tyskland, England og Frankrig. Her alene udgør
							den en europæisk «Hovedstrømning». I de slaviske Lande spores især en
							Efterdønning af engelsk Romantik. I de skandinaviske Lande er den
							romantiske Literatur stærkt paavirket af den tyske.*)I Sverig, hvor Romantiken optraadte som «Fosforisme» eller som saakaldt
							«ny Skole», bekæmpede den, som overalt, den gammelfranske Smag i
							Literaturen, der her blev repræsenteret af det svenske Akademi. 1807
							blev Aurora-Forbundet stiftet af *) Den danske Romantik er
								skildret i Samlede Skrifter's første og
								andet Bind i Artiklerne om Oehlenschläger, Schack Staffeldt, Hauch,
								Ingemann, J. L. Heiberg, Hertz, Hostrup, H. C. Andersen, M.
								Goldschmidt. Den svenske Romantik er berørt i Skriftet Esaias Tegnér. Om den polske og russiske
								Romantik se Indtryk fra Polen og Indtryk fra
									Rusland. Atterbom, Hammarsköld og Palmblad. Man
							forkyndte i alt Væsenligt den tysk-romantiske Skoles Lærdomme. Atterbom
							genkalder ved sin naturfilosofiske Symbolik i visse Maader Tieck,
							Stagnelius i visse Maader Novalis. Ikke desmindre har Retningen
							selvfølgelig sin udpræget nationale Ejendommelighed.I Norge staar den ensomme Wergeland trods sin i høj Grad sværmeriske
							Natur som en Protest mod tysk-romantisk Aand. Men Andreas Munch er en
							udpræget Romantiker af den tyske Retning. Og naar de norske
							Folke-Æventyr genfortælles og ud gives (af Asbjørnson og Moe), de norske
							Folkeviser samles (af Landstad), saa er dette Foretagender, som udføres
							i Kraft af den Bevægelse, hvori Romantikens Forkærlighed for det
							Folkelige havde sat Sindene i Nordeuropa.I Danmark er Forholdet mellem tysk og hjemlig Romantik af meget sammensat
							Natur. Digterne faar i Reglen det første Stød til deres Udvikling fra
							Tyskland, men gaar saa deres egne Veje. Oehlenschläger vækkes af
							Steffens og paavirkes i Aarhundredets første Aar af Tieck. Det er under
							Paavirkning af tysk Romantik, at Grundtvig bryder med sin tidligere
							Ungdoms Rationalisme, og der fandtes i Tyskland hos Arndt og Jahn
							Overensstemmelser med hans Nationalfølelse og Folkelighed. Bouqué's og
							Hoffmanns Indflydelse gør sig gældende paa Ingemann; Hauch sværmer for
							Novalis, J. L. Heiberg lærer som Æventyrdramatiker af Tieck, Andersen
							som fantastisk Fortæller af Hoffmann. Schack Staffeldt endelig, den
							tyskfødte, er en fuldblods Romantiker, der ganske gaar op i Dyrkelsen af
							den blaa Blomst.Dog er end den fremmede Indflydelse, som i dette Skrift paavist, helt
							igennem at spore, saa er den nationale og almentnordiske Selvstændighed
							ligefuldt umiskendelig og stærk.INDHOLDIndledning ......................... 197Romantikens Forberedelse ................... 211Hölderlin ........................... 233A. W. Schlegel ........................ 238Tieck og Jean Paul ..................... 247Romantikernes sociale Forsøg. Lucinde ............. 255Den romantiske Formaalsløshed ................ 260Den til Lucinde svarende Virkelighed .............. 265Schleiermachers Breve .................... 280Wackenroder. Forhold til det Musikalske og Musiken ...... 289Forhold til Kunsten og Naturen. Landskabet .......... 308Romantisk Genfordobling og Sjælelære .............. 327Det romantiske Gemyt .................... 352Længselen, den blaa Blomst .................. 373Arnim og Brentano ....................... 395Mystiken i det romantiske Drama ................ 416Den romantiske Poesi og Politiken .............. 450Romantiske Politikere ..................... 465