


J.P. JACOBSENFru Marie GrubbeInterieurer fra det syttende AarhundredeTEKSTUDGIVELSE, EFTERSKRIFT OG NOTER AFJørn Erslev AndersenDanske Klassikere  Det danske Sprog- og Litteraturselskab
						BorgenDanske Klassikere udgives med støtte af
					Kulturministeriet. Redaktionsudvalg: Charlotte Madsen for NDL, Peter Seeberg for
					Dansk Forfatterforening, Mogens Brøndsted, Erik Dal og Jørgen Hunosøe for DSL.
					Serien redigeres af de to sidstnævnte, som for dette bind desuden er
					tilsynsførende. Tekstgrundlag: Samlede Værker 1,1924, ved Morten Borup. Nr.
					981132.Efterskrift og noter © DSL/Borgen 1989 · ISBN 87-418-8836-7
					Omslag: Stig Brøgger · Tryk: Rounborgs grafiske hus, HolstebroFru Marie Grubbe udkom 15.12. 1876 og kostede 4 kr. 2. oplag
						fandtes tillige i komponeret bind til 5,50 kr. Bogen omfatter titelblad +
						338 s. Det grå omslag er identisk med det her gengivne titelblad; dets tre
						andre sider annoncerer en række bøger af Georg Brandes samt titler af V.
						Cherbuliez, Ch. Darwin, H. Drachmann, P. Heyse, P. Mérimée, H. Taine, E.v.d.
						Recke, Thor Lange og N. Lenau. Det ubeskårne format er c. 187 x 120 mm.
						Oplysningerne er taget fra et privatejet eksemplar.IDen Luft, der laa under Lindetræernes Kroner, havde vugget sig frem
								over den brune Hede og de tørstige Marker; den var bleven baget af
								Solen og støvet af Vejene, men nu var den renset af det tætte
								Løvhang, svalet af de kjølige Lindeblade, og Duften af Lindens gule
								Bloster havde gjort den fugtig og givet den Fylde. Nu laa den og
								blinkede stille og saligt op i det lysegrønne Hvalv, kjærtegnet af
								sagte dirrende Blade og af hvidgule Sommerfugles flimrende
								Vingeslag.De Menneskelæber, som aandede denne Luft, vare svulmende og friske,
								den Barm, den højnede, var ung og spæd Barmen var spæd og Foden var
								spæd, Midjen smal, Væksten slank, og der var en vis mager Styrke i
								den hele Skikkelse. Frodigt var kun det stærke, dunkeltgyldne Haar,
								der halvt var bundet og halvt hang løst; for den lille, mørkeblaa
								Fløjelshue var gleden af og hang om Halsen i sine knyttede Hagebaand
								ned paa Ryggen som en lille Munkehætte. Ellers var der intet
								Klosterligt ved Dragten; en bred og ligeskaaren Lærredskrave slog
								ned over en lavendelblaa Hvergarnskjole med korte og vide, opskaarne
								Ærmer; ud af dem brusede et Par store Poseærmer af fint, hollandsk
								Lin. En højrød Sløjfe sad paa Brystet og højrøde Sløjfer paa Skoene.Hun gik med Hænderne på Ryggen og med foroverbøjet Hoved Med legende,
								sirlige Skridt gik hun langsomt op ad Gangen; men ikke ligefrem; hun
								gik i Bugter; snart var hun ved at støde imod et Træ paa den ene
								Side, snart var hun ved at komme ud mellem Træerne paa den anden
								Side. En Gang imellem standsede hun, rystede Haaret fra Kinderne og
								saae op mod Lyset. Det dæmpede Skjær gav hendes barnehvide Ansigt en
								matgylden Lød, der gjorde de blaaladne Skygger under Øjnene mindre
								synlige; de røde Læber blev purpurbrune og de store, blaa Øjne blev
								næsten sorte. Hun var nydelig var hun: lige Pande, svagt kroget
								Næse, kort, skarpskaaren Underlæbe og stærk, rund Hage og fint
								rundet Kind og ganske smaa Øren og rent og skarpt tegnede Bryn ...
								Hun gik og smilte, let og tankeløst, tænkte paa Ingenting og smilte
								i Harmoni med Alt omkring hende. Hun  kom til Ende med Gangen, standsede og gav
								sig til at svinge rundt paa Hælen, halvt til højre og halvt til
								venstre, stadigt med Hænderne paa Ryggen, med Hovedet lige, Blikket
								opad, og hun nynnede monotont og afbrudt i Takt med sin Svingen.Der laa to Graastenfliser og var Trappetrin ned til Haven, til Haven
								og det skarpe, hvide Sollys. Den skyfri, blaahvidste Himmel saae
								lige ned i den, og den Smule Skygge, der var, holdt sig tæt ind til
								Foden af de klippede Buksbomhække. Det skar i Øjnene, selv Hækken
								stod og gnistrede Lyset fra sine blanke Blade i skarpe, hvide Blink.
								Ambraen slæbte sig i hvide Snirkler ud og ind, frem og tilbage om
								tørstige Balsaminer, Boboreller, Gyldenlakker og Nelliker, der stod
								og stak Hovederne sammen ligesom Faar paa aaben Mark. Ærteme og
								Bønnerne henne ved Lavendelrækken vare ved at falde fra Stængerne af
								Varme, Morgenfruerne havde opgivet det Hele og stod og saae Solen
								lige op i Ansigtet, men Valmuerne havde kastet deres store, røde
								Blomsterblade og stod i de bare Stilke.Barnet i Lindealleen sprang ned over Trinene, løb gjennem den solhede
								Have, med bøjet Hoved, som man løber over en Gaard i Regnvejr. Hun
								styrede hen imod en Trekant af dunkle Takstræer, smuttede om bagved
								dem og gik saa ind i den store Løvstue, der var en Levning fra de
								Belowers Tid En vid Rundkreds af Ælmetræer havde de flettet sammen
								foroven, saavidt Grenene kunde naa, og det runde Hul i Midten havde
								de gitret til med Lægter og Rafter. Slyngende Roser og valske
								Kaprifolier groede stærkt op i Ælmeløvet og tættede godt, men til
								den ene Side var de slaaet fejl, og Humlen, der var plantet efter
								med, havde forknyttet Ælmekvistene og magtede ikke selv at lukke for
								Hullet.For Indgangen til Stuen laa der to hvidmalede Havheste; derinde stod
								der en lang Træbænk og et Bord; Pladen til Bordet var af Sten; stor
								og oval havde den været, men det Meste af den laa paa Jorden i tre
								Stykker, kun et lille fjerde laa løst over det ene Hjørne af
								Bordrammen. Ved det satte Barnet sig, tog Benene op paa Bænken,
								lænede sig tilbage og lagde Armene over Kors. Hun lukkede sine Øjne
								og sad ganske stille; der kom et Par smaa Rynker i Panden, en Gang
								imellem bevægede hun Øjenbrynene og smilte let:»I Stuen med de røde Purpurtæpper og den forgyldte Alkove ligger
								Griseldis for Margrevens Fødder, men han støder hende bort; nys har
								han revet hende op fra det lune Leje, nu aabner han den  smalle, rundbuede Dør, og den kolde
								Luft strømmer ind paa den stakkels Griseldis, der ligger paa Gulvet
								og græder, og der er intet Andet mellem det kolde Nattepust og
								hendes varme, hvide Legeme end det tynde, tynde Lin. Men han jager
								hende ud og laaser Døren efter hende. Og hun trykker den nøgne
								Skulder op til den kolde, glatte Dør og hulker og hører ham gaa
								blødt inde paa Gulvets Tæpper, og gjennem Nøglehullet kommer Lyset
								fra den duftende Kjærte og sætter sig som en lille, rund Sol paa
								hendes blottede Bryst. Og hun lister sig bort og gaar ned ad den
								mørke Marmeltrappe og der er ganske stille, hun hører ikke andet end
								den bløde, klappende Lyd af sine nøgne Fødder paa de isnende
								Stentrin. Saa kommer hun udenfor. Sneen ... nej, det regner, det
								skylregner, og det tunge, kolde Vand plasker ned paa hendes Skuldre;
								Linet klæber fast til hendes Legeme, og Vandet driver ned ad hendes
								bare Ben, og hun træder med de skære Fødder i det bløde, kolde Dynd,
								der glider glat ud til Siden under Fodbladet. Og Vinden ... Buskene
								river hende og flænger hendes Kjole, nej, hun har jo ingen Kjole paa
								... som det flængede mit brune Skjørt! -der maa vist allerede være
								Nødder i Fastruplund, alle de Nødder, der var paa Viborg Marked ...
								Gud veed, om Ane har faet Ro i sine Tænder ... Nej! Bruhnhylde!
								- den vilde Hest sprænger afsted ... Bruhnhylde og
								Grimmild - Dronning Grimmild vinker ad Mændene, vender sig og gaar
								bort. Og de slæber Dronning Bruhnhylde frem, og en lav, sort Karl
								med svære, lange Arme, En som Bertel i Bomhuset, tager i hendes
								Bælte og rykker det over, og han smøger hendes Kittel og hendes
								Underkjortel af hende, og med sine sorte Næver stryger han
								Guldringene af de hvide, myge Arme, og en stor, halvnøgen, brun og
								laadden Karl lægger sin haarede Arm om hendes Liv, og med sine
								plumpe, brede Fødder træder han Sandalerne af hende, og Bertel
								vikler hendes lange, sorte Lokker om sin Haand og trækker bort med
								hende, og hun følger ham med foroverbøjet Krop, og den Store lægger
								sine svedige Haandflader paa hendes nøgne Ryg og skubber hende
								fremad, fremad hen til den sorte, fnysende Hingst, og de slænger
								hende ned i det graa Støv paa Vejen og de knytter Hestens lange Hale
								om hendes Ankler ...«Saa kom Rynkerne igjen og blev der længe, hun rystede paa Hovedet og
								saae mere og mere fortrædelig ud, endelig slog hun Øjnene op, rejste
								sig halvt og saae sig træt og misfornøjet omkring.Myggene dansede henne for Aabningen mellem Humlerankerne,  og det drev paa derude fra Haven
								stødvis med Duft af Mynte og Hjærtensfryd og imellem med Duft af
								Dild og Anniskaal. En lille, tummelumsk, gul Edderkop løb kildrende
								hen over hendes Haand og fik hende til at springe op fra Bænken. Hun
								gik hen mod Indgangen og rakte efter en Rose, der sad oppe i Løvet,
								men hun kunde ikke naa den. Saa gik hun udenfor og plukkede af
								Slyngroserne; jo mere hun plukkede, jo ivrigere blev hun, og snart
								havde hun Skjørtet fuldt. Hun bar dem ind i Løvstuen og satte sig
								ved Bordet Een for een tog hun dem op af Skjødet og lagde dem paa
								Stenpladen tæt op til hinanden, og snart var Stenen skjult under et
								blegrødt, duftende Svær.Den sidste Rose var tagen, hun glattede Skjørtets Folder og de løse
								Blomsterblade og de grønne Blade, der havde sat sig fast i Kjolens
								Luv, strøg hun af, og blev saa siddende med Hænderne i Skjødet og
								saae paa Rosenfloret.Denne Blomsterlød, der krusede sig i Skjær og Skygger, fra Hvidt, der
								rødmer, til Rødt, der blaaner, fra fugtig Rosa, der næsten er tung,
								til et Lilla saa let, at det kommer og gaar som om det drev i Luften
								-Hvert enkelt, rundet Blomsterblad, yndigt hvælvet, blødt i Skyggen,
								men i Lyset med tusinde neppe synlige Gnister og Blink; med alt sit
								favre Rosenblod samlet i Aarer og spredt i Huden ... og saa den
								tunge, søde Duft, den drivende Em af den
								røde Nektar, som koger i Blomsterets BundHurtigt strøg hun sine Ærmer op og lagde de nøgne Arme ned i Rosernes
								milde, fugtige Kjølighed. Hun vred dem rundt i Roserne, der med
								løste Blade flagrede mod Jorden, saa sprang hun op og fejede med ét
								Strøg Alt det bort, der var paa Bordet og gik ud i Haven, rettende
								paa sine Ærmer. Med blussende Kinder og hastige Skridt gik hun ned
								gjennem Gangene og ud, og fulgte saa langsomt Havediget op mod
								Kjørevejen. Paa den var der kort før Indkjørslen til Gaarden et Læs
								Hø væltet; flere Læs holdt bagved og kunde ikke komme frem.
								Ladefogden pryglede Kusken med en brun Stok, hvis Politur glimtede i
								Solen.Lyden af Slagene gjorde et uhyggeligt Indtryk paa Barnet, hun holdt
								sig for Ørerne og gik hastigt op mod Gaarden. Kjælderdøren ned til
								Bryggerset stod aaben; hun smuttede derned og slog Døren i efter
								sig.Det var den fjortenaarige Marie Grubbe, Datter af Hr. Erik Grubbe til
								Tjele HovedgaardSkumringens blaa Skjær laa over Tjele. Duggen var falden og havde
								gjort Ende paa Høkjørslen. Gaardens Piger var i Stalden og malkede;
								Karlene rumsterede omkring i Agerum og Selekammer; Hovbønderne stode
								i Flok uden Porten og ventede paa at blive ringet til Nadvre.I det aabne Vindue stod Erik Grubbe og saae ud over Gaardspladsen:
								langsomt og een for een kom Hestene helt fri for Seler og Grime udad
								Stalddøren og gik hen til Vandingstruget; midt i Gaarden stod en
								Dreng med rød Hue ved en af Bindestenene og satte nye Tænder i sin
								Rive, og henne i et Hjørne legede to unge Mynder Tagfat mellem
								Træhesten og den store Slibesten.Som Tiden led kom Karlene tiere og tiere frem i Stalddørene, saae sig
								om og trak sig fløjtende eller trallende tilbage, en Pige med fyldt
								Malkespand kom i hurtig, smaatrinet Trampen over Gaarden, og
								Hovbønderne begyndte at trække sig inden Porten som for at skynde
								paa Nadverklokken.' Nede i Kjøkkenet blev der stærkere Tumlen og
								Raslen med Spande, Fade og Brikker, saa blev der taget et Par stærke
								Tag i Klokken, og den rystede to Hold rustne Toner af sig, der snart
								døde hen i Træskoklampren og Lyden af Døre, der skurede mod
								Fældingen. Saa var Gaarden tom, kun de to Hunde stod og gjøede om
								Kap ud ad Porten.Erik Grubbe trak Vinduet til og satte sig betænksomt ned. Det var i
								Vinterstuen han sad. De brugte den baade Vinter og Sommer, baade til
								Dagligstue og Spisestue, de opholdt sig næsten aldrig i andre Stuer
								end den. Det var et rummeligt tofags Værelse med højt Brystpanel af
								mørkt Egetræ, Væggene vare beklædte med et Tavl af hollandske
								Stentøjsfliser, de vare glasserede, hvide i Bunden og malede med
								store, blaa Roser. Kaminen var sat med brændte Mursten, en Dragkiste
								var stillet foran Aabningen, ellers vilde det trække naar der blev
								gaaet med Dørene. Et poleret Egetræsbord med to store, halvrunde
								Klapper, der næsten hang ned til Jorden, nogle højryggede Stole med
									 Sæder af haardt,
								blankslidt Læder og et lille, grønmalet Skab, der hang højt oppe paa
								Væggen, andet var der ikke derinde.Som Erik Grubbe nu sidder der i Mørkningen, kommer hans Husholderske,
								Ane Jensdatter, ind med et Lys i den ene Haand og en Stob pattevarm
								Mælk i den anden. Stoben sætter hun for ham, selv sætter hun sig ved
								Bordet og Lyset foran sig, dog giver hun ikke Slip paa Stagen, men
								sidder og drejer den rundt med sin store, røde Haand, der glimter af
								mange Ringe og store Stene.»Aaja saamænd ja!« sagde hun som hun satte sig.»Hvad er det?« spurgte Erik Grubbe og saae hen paa hende.»Aa, En kan nok give sig, naar En har støjet om til En hverken aarker
								eller sanser!«»Ja! - travle Tider! - Folk faar de Sommerdage rende den Varme op, de
								om Vinteren skal sidde i.«»Ja! - I snakker! - der er Maade med Alting, men Hyvl i Grob og
								Hamler i Gras det er en lied Kongkyren. Jenne er En om Alting; de
								indenoms Piger er Trallier tilhobe, Kjærrestsladder og Byssens Nyt,
								det kan de nok kom' igjennem; gjør de Nøj, saa gjø' di ed skidt, aa
								gyres skal ed aa det te Gavns; men hvem der kommer te ed, de æ misæl
								A. Wulborg æ syg aa Stine aa Buel, de Malosier, de staar og bødler
								te di sveder ve ed, men li vidt kommer de. En ku' da osse ha' nøj
								Hjælp a' Mari naar I vild' tal' henne te', men hun fo' da hverken
								Lov te' aa rør' sæ te' de'jen heller de aant.«»Naa, naa! du snakker dig jo baade fra Vejr og Aande og fra Landsens
								Maal tillige. Klag ikke mig Noget paa, forklag dig selv; havde du
								havt Taalmod med Marie i Vinter og lært hende lempelig op og viist
								hende ret Haandelag paa Alting, saa havde du nu havt Gavn af hende;
								men du havde intet Taalmod, du var hidsig og hun blev trodsig, I var
								jo ved at splitte hinanden levende ad Det er saamænd mere end Tak
								værd, at det blev forbi.«»Ja vist saa! værg I kuns Mari, I er saa nærmest til det; men værger
								I Jeres, saa værger A min, og enten I tager det til Fortrydelse
								eller hvad I gjør, saa faar I vide, at der er mere Sind i Mari end
								hun kan komme gjennem Verden med. Men det fik nu være den Fejler det
								er, menHyvl i Grob o.s.v. = Det er en daarlig Kongekjørsel at kjøre Hjulene
								i Grøften ogVognhamlerne itu.Malosie = stort, klodset Fruentimmer.  hun er ond -ja! I siger nej, men
								hun er ond; aldrig kan hun lade bitte Ane
								gaa i Fred, aldrig! hun ligger over hende med Pluk og Nap og lede
								Ord saa lang Dagen er; det sølle Barn maatte ønske det aldrig var
								bleven til og det maatte A og, og A ønsker det saa travrig som det
								er. Aa! Gud inderlig se i Naade til os! I er ikke ens Fader for de
								to Børn; men det forstaar sig, det er som ret er, Fædrenes Synder
								skulle hjemsøges paa Børnene i tredje, ja i fjerde Led, og Moderens
								Synd ligesaadan, og bitte Ane er kuns en Horeunge, -jo! jeg siger
								det rent ud, hun er en Horeunge, en Horeunge
								baade for Gud og Mennesker; -men I! I, hendes Fader! I maatte skamme
								Jer, maatte I, -ja, det siger A om I saa lægger Haand paa mig for
								det, som den Mikkelsdagsaften for to Aar siden, I maatte skamme Jer,
								æ tvi maatte I saa; for at lade Jert eget Barn mærke, at det er
								undfangen udi Synd, og I lader hende formærke det, baade I og Mari
								lader hende og mig mærke det, ja, om I saa slaar mig lader I hende
								det mærke ...«Erik Grubbe sprang op og trampede haardt i Gulvet.»Stejler og Hjul! siger jeg, er du da spitalstosset Kvind? - du er
								drukken er du, ind og læg dig paa din Seng og sov dig Rusen og
								Galden væk! du fortjente jeg slog dig under dine Øren, galsindede
								Kvind! - nej, ikke et Ord til! - Marie skal bort, hun skal herfra
								den Dag imorgen, - Fred vil jeg have i Fredsens Tid«Ane hulkede højt.»Aa Gud, aa Gud! at det skulde times! - en Verdens Skam! - lægge mig ud for Drik! - har jeg
								nogentid den Tid vi har kjendt til hinanden og al den Tid der
								forved, gaaet i Stegers med en ruset Pande? har I hørt mig snakke
								over mig? hvor er den Plet, I har seet mig ligge mendrukken? Det er
								den Tak, En faar! Sove min Rus væk! -ja, give til Gud A
								maatte sove hen, give til Gud A maatte synke død ned for Jer, som I
								bær Spot og Spe ind paa mig ...«Hundene glammede op derude i Gaarden, og der lød Hovslag under
								Vinduerne.Ane tørrede hastigt sine Øjne, og Erik Grubbe aabnede Vinduet og
								spurgte hvem det var.»Ridende Bud fra Fovsing,« svarede en af Husets Karle.»Saa tag hans Hest og lad ham komme herind,« og dermed blev Vinduet
								lukketAne satte sig til Rette i Stolen og skyggede med Haanden for de
								rødgrædte Øjne.Saa kom Budet ind og bragte Hilsen og Venskab fra Stiftsbefalingsmand
								Christian Skeel til Fovsing og Odden, som lod formelde, at han idag
								havde faaet Stafet om at Krigen var erklæret under første Juni; af
								den Grund var det nødvendigt at han for flere Aarsagers Skyld tog
								til Aars og derfra mulig til Kjøbenhavn og lod nu derfor spørge, om
								Erik Grubbe vilde slaa Følge, saalangt Omstændighederne vilde Vejen
								gjøre, de kuride da i alt Fald faa endt den Sag, de havde sammen med
								somme Aarhusfolk, og anlangende Kjøbenhavn saa vidste
								Stiftsbefalingsmanden, at Erik Grubbe didhen havde mere Ærinde end
								nok var. I alle Fald vilde Christian Skeel være paa Tjele henad fire
								Slæt over Middag.Erik Grubbe sagde dertil, at han skulde være rede til Rejsen.Med den Besked red saa Budet hjem.Nu talte Ane og Erik Grubbe længe om hvad der skulde gjøres medens
								han var borte, og det blev da ogsaa bestemt, at Marie skulde rejse
								med til Kjøbenhavn og blive hos sin Faster Rigitze et Aarstid eller
								to.Den nær forestaaende Afsked havde gjort dem begge roligere, men den
								gamle Tvist var nærved at flamme op igjen, da de kom til at tale om,
								hvilke af sin salig Moders Smykker og Klæder Marie skulde føre med;
								det blev dog afgjort i Mindelighed, og Ane gik for at lægge sig
								tidligt, da det nok kunde behøves, at den Dag imorgen blev gjort saa
								lang som muligt var.Lidt efter meldte Hundene nye Fremmede.Denne Gang var det dog ikke andre end Sognepræsten for Tjele og
								Vinge, Hr. Jens Jensen Paludan.Med et: »God Kvæld i Stuen!« traadte han ind.Det var en bredskuldret, knokkelstærk Mand med lange Lemmer og
								ludende Hoved; rundrygget var han ogsaa, og hans Haar var stort som
								en Kragerede, graasprængt og filtret, og hans Ansigt havde en
								underlig stærk, jævn og tillige ren, blegrød Farve, der ikke passede
								godt til de grove, knortede Ansigtstræk og de buskede Bryn.Erik Grubbe bad ham sidde ned og spurgte ham, hvorledes det gik med
								hans Høbjergning. Talen drejede sig saa en Stund om Aarstidens
								vigtigste Markarbejder og døde hen i Suk over det forgangne Aars
								daarlige Kornavl.Præsten sad og skelede paaskjøns over til Stoben og sagde saa:
								»Velbyrdighed altid synderlig maadeholden! holder sig altid til
								naturlig  Drikke. - Det er
								og det sundeste! nysmalket Mælk er en Himmerigs velsignet Ting, det
									er det, baade for ond Mave og æng
								Bryst.«»Jamænd! Guds Gaver er alle gode saa enten de malkes eller tappes os
								til. - I faar nu sætte Smag paa en Tønde ægte Mumme, vi forgangen
								fik hentet hjem fra Viborrig; hun er baade god og tysk endda jeg
								ikke kan skjønne at Tolderen har mærket hende.«Ølkruse og en stor Tudekande af Ibentræ og siret med Sølvringe blev
								sat frem.Saa drak de hinanden til.»Heydenkamper! ægte, adelig Heydenkamper!« udbrød Præsten med en
								Stemme, der skjalv af Begejstring og Rørelse, og da han salig lagde
								sig tilbage i Stolen, havde han næsten Taarer i Øjnene.»I er en Kjendere, Hr. Jens!« smiskede Erik Grubbe.»Ak, hvad Kjendere! vi ere fra igaar og vide Intet,« mumlede Præsten
								aandsfraværende, »ellers tænker jeg paa,« fortsatte han med hævet
								Røst, »om det skulde have sin Rigtighed med det, jeg har ladet mig
								fortælle om de Heydenkampers Bryghus. - Det var en
								Frimestere, der fortalte mig det, en Gang deroppe i Hannover, den
								Tid jeg rejste med Junker Jørgen. - Se! han sagde, at de
								begyndte altid deres Brygning en Fredag Nat, men inden Nogen fik Lov
								at røre sin Haand til Nogenting, maatte han gaa hen til Oldgesellen
								og lægge sine Hænder paa den store Vægt og sværge ved Ild og Blod og
								Vand, at han ingen hadske og onde Tanker gik og bar paa, for det
								vilde gjøre Øllet Skade. Han fortalte ogsaa, at Søndag Morgen naar
								Kirkeklokkerne begyndte at gaa, saa slog de alle Døre og Vinduer og
								Lemme op for at det kunde ringe ind over Øllet; men det Fornemste
								det blev gjort naar Øllet var sat hen for at gjæres, saa kom
								Mesteren selv med en prægtig Lade, deden op han drog baade svære
								Guldringe og Kjæder og kostelige Stene, som der var sære Tegn paa,
								og det blev tilhobe lagt ned i Øllet, og det kan En da nok tænke, at
								saadan ædle Rigdomme maa give Drikken Lod og Andel i de hemmelige
								Krafter, der er i dem fra Naturen af.«»Ja, det er ikke godt at vide Noget om,« mente Erik Grubbe, »jeg har
								nu mere Tro til den Brunsviger-Humle og den anden Urtesaad, de
								sætter til.«»Jo!« sagde Præsten alvorligt og rystede paa Hovedet, »det maa vi
								ikke sige, der er meget Fordækt i Naturens Rige, det er sikkert nok.
								Hver en Ting baade død og levendes har sit Miraculum i sig, det er
									 nu pines I svarligen -
								men Ingen skal dyppe sin Finger i Vand for Jer,« og han slog med
								Haanden i det spildte Øl, »men jeg vasker mine Hænder - begge to
								-jeg har advaret Jer, -hi, - der gaar I -ja, der gaar I i Sæk og
								Aske - i mine to nye Sække - Malt...«Han mumlede endnu en Stund, saa faldt han i Søvn, men Erik Grubbe
								gjorde imens Forsøg paa at komme til at hævne sig; han tog haardt
								fast i Stolearmen, gjorde sig lang og anstrengte sig med at sparke
								Bordbenet eftertrykkeligt i det Haab, at det var Præsten.Snart rørte sig Intet mere, der hørtes kun de to gamle Herrers
								Snorken og den ensformige Plasken af Øllet, der blev ved at dryppe
								ned fra Bordpladen.IISal. Hans Ulrik Gyldenløves Enke Fru Rigitze Grubbe havde sin Gaard
								liggende paa Hjørnet af Østergade og Pilestræde.Paa den Tid var Østergade et temmelig aristokratisk Opholdssted; her
								boede Medlemmer af Familierne Trolle, Sehested, Rosenkrantz og Krag;
								Joachim Gersdorff boede ved Siden af Fru Rigitze, og i Carl van
								Manderns nye røde Gaard logerede som oftest to eller flere
								udenlandske Residenter. Dog var det kun den ene Side af Gaden, der
								var saa fint befolket; paa Nikolaj-Siden vare Husene lave og her
								boede mest Haandværkere, Kræmmere og Skipperfolk. Et Par Værtshuse
								var der ogsaa.Det var en Søndag Formiddag i Begyndelsen af September.I Kvistvinduet paa Fru Rigitzes Gaard stod Marie Grubbe og saae ud:
								ikke en Vogn. Ingen Travlhed, lutter adstadige Fodtrin og en enkelt
								Østersraabers drævende Sang. Solskinnet sitrede ned over Tage og
								Brosten, og alle skygger stode skarpt og kraftigt, vare næsten
								firskaarne. Alt Fjærnt laa i en let, røgblaa Varmedis.»Passt au ... f,« raabtes der bagved hende med en Kvindestemme, der
								heldigt efterlignede et af megen Kommanderen hæst Organ.Marie vendte sig om.Det var Kammerpigen Lucie, der raabte. Hun havde en Tidlang siddet
								stille oppe paa et Bord og betragtet sine temmelig velformede Ben
								med et kritisk Blik. Omsider var hun bleven kjed deraf og havde
								raabt, og nu sad hun og lo af alle Kræfter og svingede overgivent
								frem og tilbage med Benene.Marie trak paa Skuldrene og vilde med et halvt gnavent Smil vende sig
								om til Vinduet igjen, men Lucie sprang ned fra Bordet, tog hende om
								Livet og tvang hende til at sætte sig paa en lille Halmstol, der
								stod derhos.»Hør,Jomfru!« sagde hun, »veed hun Noget?«»Naa!«»Hun glemmer at faa sit Brevskab skrevet og halvgaaen to har vi de
								Fremmede, saa hun har knappe fire Timer. Veed hun, hvad de skal  have ? Gyldensuppe,
								Flyndere og saadan anden bred Fisk, stegte Høns udi Trisanet og
								Mansfelder Kage med sød Spillinge-Moes. Fint er det, fedt er det sku ikke. Jomfruens Kjæreste kommer da
								ogsaa!«»Aa Snak om en Ting,« udbrød Marie ærgerligt.»Gud Fader bevar os! det er da hverken Lysning eller Trolovelse,
								fordi jeg siger det. -Jeg kan nu ikke forstaa, Jomfru, at hun ikke
								gjør mere ud ad sin Fætter! Det er det dej-ligste,
								lysteligste Mandfolk, jeg veed. De Fødder han har! - Og kongeligt
								Blod er der i ham; En kan se det paa hans Hænder alene, saa bitte
								smaa de er! - aa, og saa ligesom de var støbte - bare hans Negle, de
								er ikke større end Halvsyslinger og saa røde og runde. - Hvad! han
								kan mønstre et Par Ben? det er ligesom Staalfjedre, naar han kommer
								gaaendes - hu hej! og hans Øjne de blistrer og blinker ...«Hun slog Armene om Marie og kyssede hende paa Halsen saa hæftigt og
								sugende stærkt, at Barnet rødmede og vred sig ud af hendes Favntag.Lucie kastede sig paa Sengen og lo som en Besat.»Som du gjør dig til idag!« udbrød Marie, »farer du fort med det, saa
								gaar jeg nedenunder.«»Men hvad i Alverden? En faar da have Lov til lidt Lystighed iblandt.
								Der er saamænd Bedrøvelse nok her i Verden. Jeg har da mere, end jeg
								kan komme afsted med. Er nu intet min Kjæreste i Krigen og ligger og
								døjer baade ondt og værre? Det er den rene Ynk at tænke paa. Om de
								nu har skudt ham enten død eller gebræklig! Gud naade mig arme Pige
								jeg blev da aldrig til Menneske mere.«Hun skjulte sit Ansigt i Sengeklæderne og hulkede: »aa nej, nej, nej,
								min egen, egen Lorens -jeg skal være dig saa tro, saa tro,
								bare Vorherre vil lade mig faa dig hjem hel - aa, Jomfru, Jomfru!
								det er aldrig til at udholde!«Marie søgte at berolige hende med Ord og med Kjærtegn. Omsider kom
								hun saa vidt, at Lucie satte sig op og tørrede sine Øjne.»Ja, Jomfru,« sagde hun, »Ingen veed, hvad jeg har det slemt med mig
								selv. En kan jo umuligen immer være som En skulde. Og det hjælper
								intet at jeg sætter mig for at bryde mig fejl om alle unge Karle;
								kommer de med Lystighed og Komplimenter, om det saa var mit Liv om
								at gjøre, kunde jeg ikke bide dem af og sippe fra dem; det klør mig
								paa Tungen for at svare dem igjen og saa bliver det jo let til mere
								Ganteras, end jeg strængeligen kan forsvare for Lorens. Men  naar jeg saa tænker paa,
								hvor farligt han er stedt, aa! saa fortryder jeg det mere end
								tænkelig er for nogen levende Sjæl. For jeg elsker ham, Jomfru, og
								ingen andre end ham, det maa hun tro. Aa! naar jeg er kommen i Seng
								og Maanen skinner ret der ind paa Gulvet, saa bliver jeg et helt
								andet Menneske; det kommer mig saa sørgelig for og saa græder jeg og
								græder og det trykker her oppe i Halsen, som jeg skulde kvæles - aa,
								det er saa pinagtig; jeg ligger og slænger mig i Sengen og beder til
								Vorherre og veed knap, hvad det er jeg beder om, og sommetider er
								jeg helt fra mig selv og saa sætter jeg mig op i Sengen og holder
								paa mit Hoved og bliver saa forskrækkelig bange for at jeg skal gaa
								fra min Forstand af at længes. - Men Herre Gud, Jomfru! hun græder
								jo; hun gaar da intet hemmelig og længes efter Nogen, saa ung hun
								er?«Marie rødmede og smilte svagt; der var noget Smigrende for hende i den
								Tanke, at hun kunde være forelsket og gaa og længes.»Nej, nej!« sagde hun, »men det er saa sørgeligt, det du siger, det
								er ligesom Alting var ene Kummerlighed og Fortræd.«»Vist ikke saa! der er Andet iblandt,« sagde Lucie og rejste sig, da
								de kaldte paa hende dernede, og saa gik hun med et skjælmsk Nik til
								Marie.Marie sukkede, gik hen til Vinduet og saae ud, ned paa St. Nikolaj
								grønne, kjølige Kirkegaard, paa Kirkens røde Mure, henimod Slottet
								med det irrede Kobbertag, udover Holmen og Reberbanen, rundt til
								Østerport med det spidse Spir og til Hallandsaas med dens Haver og
								Træskure og med det blaalige Sund udenfor, der gik i Et med den blaa
								Himmel, hen under hvilken hvide, blødtformede Skymasser langsomt
								drev over mod den skaanske Kyst.Tre Maaneder havde hun nu været i Kjøbenhavn. Dengang hun rejste
								hjemmefra havde hun troet, at det at leve i Residensstaden var Noget
								vidt forskjelligt fra det, hun nu vidste, det var. Det var aldrig
								faldet hende ind, at der kunde være mere ensomt der, end paa Tjele Hovedgaard, hvor hun dog havde havt det
								ensomt nok.Sin Fader havde hun intet Selskab af, han var altid saa ganske sig
								selv, at han aldrig kunde være Noget for Andre; han blev ikke
								fjorten Aar, naar han talte med en Fjortenaarig, og han blev ikke
								Kvinde, fordi han talte med en lille Pige; han var altid paa den
								anden Side de Halvtreds og han var altid Erik Grubbe.Faderens Frille, der herskede, som var hun Hjemmets Frue, kunde  Marie ikke se uden at Alt,
								hvad der var i hende af Stolt og Besk, straks blev vakt. Dette
								grove, magtglade Bondefruentimmer havde saaret og pint hende saa
								ofte, at Marie end ikke kunde høre Lyden af hendes Trin, uden at hun
								straks og næsten ubevidst gjorde sig haard, blev trodsig og hadsk.
								Halvsøsteren, den lille Ane, var sygelig og forkjælet,
								Omstændigheder, der ingenlunde gjorde hende omgjængelig, og nu kom
								hertil, at Moderen overfor Erik Grubbe altid søgte at komme Marie
								tillivs igjennem hende.Hvad Selskab hun da havde ?Ja, hun kjendte hver en Sti og Vej i Bigum Skov, hver en Ko, der
								græssede i Engen, hver en Fugl i Hønsegaarden. Og i Tjenestefolkenes
								og Bøndernes venlige Hilsen, naar hun gik forbi dem, blev der sagt:
								Jomfruen lider Uskæl og vi seer det, vi ere bedrøvede over det og vi
								har det samme Sind til Kvinden deroppe som I.Men i Kjøbenhavn?Her havde hun Lucie og hun holdt meget af Lucie, men det var jo dog
								et Tyende; hun havde Lucies hele Fortrolighed og var glad ved den og
								taknemmelig for den, men Lucie havde ikke hendes Fortrolighed. Hun
								kunde ikke give sine Klager Luft overfor hende, hun vilde ikke have
								det sagt til sig at det var sørgeligt,
								saadan som hun var stillet, og hun kunde ingenlunde taale, at et
								Tyende talte om hendes ulykkelige
								Familieforhold; end ikke om Fasteren vilde hun høre et Ord Og dog
								holdt hun slet ikke ad Fasteren, havde heller ingen Grund til det.Rigitze Grubbe havde Tidens meget strænge Anskuelser om det Gavnlige
								ved en haard og lidet lempelig Optugtelse, og hun tog sig for at
								opdrage Marie derefter. Hun havde ingen Børn, havde heller ingen
								havt, hun var derfor en yderst utaalmodig Plejemoder, dertil meget
								ubehjælpsom, da Moderkjærligheden aldrig havde lært hende de smaa og
								saare nyttige Kunstgreb, der gjør det saa meget lettere for Barn og
								Læremester at komme Vejen frem. Og dog - en saadan barsk Opdragelse
								havde maaske været Marie mest tjenlig. Hun, hvis Sind og Tanke, paa
								den ene Side, næsten var blevet forvokset af Mangel paa aarvaagent
								og fast Tilsyn og, paa den anden Side, halvvejs lemlæstet af
								urimelig og lunefuld Grusomhed, maatte næsten have følt det som Fred
								og Lindring at blive styret støt og haardhændet den Vej, hun skulde,
								af En, der fornuftigvis ikke kunde ville hende andet end Godt.Men hun blev ikke styret paa denne Maade.Fru Rigitze havde saa meget at tage Vare i Politik og Intriger,
								levede saa meget sammen med Hofkredsene, at hun i hele og halve Dage
								var hjemmefra, eller hjemme var saa beskjæftiget, at Marie kunde
								gjøre med sig selv og sin Tid, hvad hun vilde. - Fik Fru Rigitze saa
								endelig et Øjeblik tilovers for Barnet, saa gjorde hendes egen
								Forsømmelighed hende dobbelt utaalmodig og dobbelt skrap. Det hele
								Forhold maatte derfor for Marie komme til at tage sig ud som den
								rene, skære Urimelighed og var nærved at bibringe hende den
								Forestilling, at hun var et Skumpelskud, som Alle hadede og Ingen
								elskede.Som hun nu stod der ved Vinduet og saae ud over Byen, kom denne
								Følelse af Forladthed og Ensomhed over hende; hun lænede sit Hoved
								mod Vindueskarmen og stirrede fortabt op paa de langsomt glidende
								Skyer.Hun forstod saa godt det Sørgelige, Lucie havde sagt om at længes;
								det var ligesom det brændte inden i En, og der var ikke Andet at
								gjøre end at lade det brænde som det vilde, - hun kjendte
								det saa godt - Hvad skulde det blive til? - den ene Dag
								ligesom den anden - Ingenting, ingenting, - aldrig Noget at glæde
								sig til; kunde det blive ved? Ja! længe endnu; - ogsaa naar En var
								bleven seksten Aar? - Det blev da ikke saadan ved for alle
								Mennesker; - det var da umuligt hun kunde blive ved at gaa med
								Barnehue naar hun var seksten Aar! - Det havde Søster Ane Marie da
								ikke gjort; - hun var nu gift. - Hun kunde saa tydelig huske al den
								Larm og Lystighed, der var ved Bryllupet, længe efter at hun var
								bleven sendt i Seng, - og Musiken. - Hun kunde da ogsaa gjerne blive
								gift. - Med hvem skulde det være? maaske med sin Svogers Broder. -
								Han var jo rigtignok forfærdelig grim; men naar det skulde være .... Det kunde hun umulig glæde
								sig til. Hvad var der egenlig at glæde sig til her i Verden ? Var
								der Noget ? -ikke det hun kunde se.Hun gik fra Vinduet, satte sig betænksomt ved Bordet og gav sig til
								at skrive:»Min ganske venlig Hilsen altid forsendt med Vorherre, kjære Ane
								Marie, gode Søster og Ven, Gud bevare dig al Tid og have megen Tak
								for alt Godt. Jeg haver taget til at skrive pour vous congratuler,
								saasom din Nedkomst haver været lykkelig og du nu  er frisk og ved godt Helsen. Kjære
								Søster jeg haver det godt og er baade frisk og rask. Faster lever jo
								i megen Storhed, og er her tidt mange Gjæster, de fleste ere
								Cavaliers fra Hove, og foruden nogle gamle Fruer kommer her ikkuns
								Mandspersoner. Der er mange af dem, som have kjendt vor sal. Moder
								og berømme hende for hendes Dejlighed og mere. Jeg sidder al Tid
								tilbords med de Fremmede, men Ingen taler mig noget til uden Ulrik
								Frederik, det jeg helst var uden, eftersom han immer er mere for
								Chicane og Raillerie end for fornumftig Konversation. Han er kuns
								meget ung og haver ikke det bedste Lov paa sig og ganger nok baade
								paa Herberger og Ølstuer og disligeste. Nu veed jeg knap andet Nyt
								end at vi idag have Forsamling og at han er deri. Hver Gang jeg tal'
								Franzøsisk da ler han meget og siger det er hundrede Aar gammel, som
								jo nok kan hænde, saasom Hr. Jens var pur ung den Tid han var paa
								Rejser, ellers giver han mig godt Lov formedelst jeg kan saa vel
								sætte det sammen, han siger ingen Hofdame kan det bedre, men det
								tror jeg er Komplimenter og bryder mig intet om. Paa nogen Tid haver
								jeg fra Tjele Intet fornummet. Faster sværger og lader ilde hver den
								Gang hun taler om den Enormität det er vor kjære Fader lever den han
								lever med et Fruentimmer af saa nedrig Ekstraktion. Jeg sørger tidt
								derover, som dog Intet baader. Du lade nu intet Stycho se dette
								Brev, men hilse ham af Hjærte. September 1657.Din kjære Søster Marie Grubbe.Velbyrdige Frue, Fru Ane Marie Grubbe, Stycho Høeghs til Gjordslev,
								min gode Ven og Søster venligen tilskreven.«Man havde rejst sig fra Bordet og var gaaet ind i Storstuen, hvor
								Lucie bød Gyldenvandet omkring. Marie var tyet hen i en
								Vinduesfordybning og skjultes halvt af det folderige Gardin. Ulrik
								Frederik gik hen til hende, bukkede overdreven ærbødigt for hende og
								sagde med et yderst alvorligt Ansigt, at det gjorde ham ondt at han
								ved Bordet havde siddet saa langt fra Mademoiselle. Som han saaledes
								talte, lagde  han sin lille,
								brune Haand i Vindueskarmen. Marie saae paa den og blev rød som et
								dryppende Blod»Pardon Mademoiselle! jeg ser I bliver ganske rød af Vrede, at jeg
								tillader mig at gjøre Eder min skyldigst underdanige Reverens. Det
								er nu vel og for dristigen at spørge, hvormed jeg har været saa
								jammerlig at fortørne Eder?«»Jeg er saavist hverken vred eller rød.«»Det gefaller Eder at kalde den Kulør for hvid? Bien! Det skulde kun
								forlange mig at vide, hvorlunde I benævner den Kulør, den sogenannte
									røde Rose har?«»Men kan I da aldrigen sige et fornumftigt Ord?«»Ja - lad mig se! -jo, jeg maa bekjende, at det virkeligen er hændtes
								mig - men ikkuns sjældent -Doch Chloë, Chloë zürne nicht! Toll brennet deiner Augen Licht
									Mich wie das Hundsgestirn die Hunde Und Worte schäumen mir vom
									Munde Dem Geifer gleich der Wasserscheu ...«»Ja, det maa I nok sige!«»Ach Mademoiselle, I kjender kuns lidet til Amorns Magt! - Skulde I
								tro det? der gives Nætter, da jeg elskovskrank sniger mig ned til
								Silkegaarden, svinger mig over Ramperterne til Christen Skeel sin
								Have, og da stander jeg som en Statu mellem duftige Roser og
								Filitter og stirrer til Vindvet i Jert kammers til den smægtige
								Aurora løber sine rosige Fingre gjennem mine Lokker.«»Ah, Monsieur! jeg formener I greb fejl af Navnet, der I nævnte Amor;
								Evan skulde I visseligen sagt - og maa hænde En let gaar vilse, naar
								En støjer om ved Nattetider, for intet har I staaet i Skeels Have, I
								har været hos »Mogens i Cappadocia« mellem Rømere og Bouteiller, og
								har I intet kunnet røre Jer og været stille som en Statu, da har det
								aldrig været Elskovstanker, der har udvirket, at I intet kunde
								flytte Jeres Ben.«»I gør mig storligen Uret; falder det sig saa ibland at jeg kommer i
								Vinkyperes Huse, da er det intet for Plaser eller Lystighed, det er
								aleneste at forgjætte den nagendes Kummer, der kvæler mig.«»Aa!«»I lider intet paa mig, I har ingen Tro til min Amours Bestandighed -
								Himmel! ser I det østre Glamhul paa St. Nikolaj? trende Dage tilende
								har jeg siddet der og stirret paa Eders yndelige Aasyn, som I sad
								ved Jer Syramme.«»Hvad I dog er uheldig! I kan fast aldrig lukke Jer Mund op, En kan
								jo gribe Jer i løs Tale; aldrig har jeg siddet ved min Syramme ud
								til Nikolaj. - Kjender I den Ramse:»Det var svart Nat,Mand fik i Trold fat,Mand sa' til Trold:»Vil du ud af min Vold,Vil du hjem i Nat,Saa lær mig bratUden List eller SvigeDet Sandeste du veed af at sige.«»Høj!« sagde Trold og mælte ej Ord.Mand slap og Trold foer,Ingen paa JordSige Trold paa, han med Løgn foer.««Ulrik Frederik bukkede ærbødigt for hende og gik uden at sige et OrdHun saae efter ham som han gik hen over Gulvet; den var smuk hans Gang; hans Silkestrømper var
								saa skinnende hvide og de sad saa stramt, der var hverken Læg eller
								Fold paa dem; det var saa kjønt det dernede ved Anklen! og den
								lange, smalle Sko - det var saa morsomt at se paa ham - hun havde
								aldrig før lagt Mærke til, at han havde et lille rosenrødt Ar i
								Panden.Hun kigede stjaalent ned paa sine Hænder, trak lidt paa Munden, -hun
								syntes de var for korte i Fingrene.IIIVinteren kom. Det blev haarde Tider for Skovens Dyr og Markens Fugle; det
							blev fattig Jul inden lerklinte Vægge og Skudernes Spanter.
							Vesterstranden stod tæt med Vrag; der var isede Skrog, splintrede
							Master, braadne Baade og døde Skibe. Rigdom laa der og rullede i
							Havstokken, sledes og knustes til gavnløse Billinger, sank, drev af
							eller skjultes i Sandet; thi det stod paa med Storm og slemt Hav og
							dræbende Kulde, saa der ikke var Tag at faa for Menneskehænder. Himmel
							og Jord stod i Et af den fygende Frostsne; den vældede ind over Armod og
							Pjalter, gjennem utætte Lemme og sprukne Luger, pinte sig ind under
							Tagskjæg og Døre til Velstand og bræmmede Kapper. Tiggere og vildfarent
							Folk frøs ihjel i Ly af Grøfter og Diger, Fattigmand døde af Kulde paa
							sit Straaleje og Rigmandens Kvæg gik det lidet bedre.Saa lagde Stormen sig og det blev stille, skingrende Frost. Det blev dyre
							Tider for Riger og Lande, der faldt Vinterbøde for Sommerdaarskab - den
							svenske Hær gik over de danske Vande.Saa kom Freden. Saa kom Vaaren med lyst Løv og lyst Vejr, men de
							sjællandske Knøse red ingen Maj i By det Aar; der var fuldt af Svenskens
							Soldater allevegne; der var Fred, men der var Krigens Byrder alligevel,
							og Freden saae ikke ud til at leve længe.Den gjorde det ikke heller.Da Majløvet var blevet mørkt og stivt under Midsommersolens Brand gik
							Svensken mod Kjøbenhavns Volde.Den anden Søndag i Avgust udbredte der sig under Eftermiddagstjenesten
							pludselig det Rygte, at Svensken var landet i Korsør.Der blev straks fuldt i alle Gader. Folk gik roligt og astadigt omkring,
							men de talte meget; de talte Allesammen, og Lyden af deres Stemmer og
							deres Fodtrin samledes til en stærk, blandet, summende Lyd, der aldrig
							blev stærkere, aldrig svagere, heller ikke holdt op, men blev ved - blev
							ved med en underlig tung Ensformighed.Rygtet kom ind i Kirkerne midt under Prædikenen. I hurtig,  stakaandet Hvisken sprang det fra
							nederste Stolestade til En, der sad i det andet, til Tre i tredje, forbi
							en enlig Olding i fjerde, til dem i femte og videre, helt op. Folk midt
							i vendte sig om mod dem bagved og nikkede betydningsfuldt; øverst oppe
							var der enkelte, der rejste sig og saae spejdende mod Udgangen. - Lidt
							efter var der ikke et Ansigt, der saae paa Præsten; Alle sade med bøjet
							Hoved som for at samle Tankerne om Prædikenens Ord, men de hviskede til
							hinanden, holdt en Gang imellem op, lyttede et Øjeblik spændt paa
							Præsten, som for at skjønne hvor langt der var til Enden, -
							saa hviskede de videre. Den dumpe Lyd fra Menneskemassen derude paa
							Gaden var tydelig at høre, blev utaalelig at høre; Kirkefolkene fik
							hemmelig travlt med at stikke Psalmebogen i Lommen.»Amen!«Alle Ansigter saae op paa Præsten.Under den almindelige Del af Bønnen tænkte Alle paa om Præsten vidste
							Noget. Saa bades der for Kongehuset, for Rigets Raad og den menige Adel,
							for Alle som havde nogen høj Bestilling eller Embede at forestaa og da
							var der mange, der havde Taarer i Øjnene; men da den næste Part af
							Bønnen kom, begyndte Nogle at hulke, og sagte, men dog hørligt lød det
							fra hundrede Læber: »Gud mildeligen afvende endnu fra disse Lande og
							Riger, Krig og Blodstyrtning, Pestilentse og Braddød, Hunger og Dyrtid,
							Storm og Uvejr, Vandflod og Ildsvaade at vi og for saadan faderlig Naade
							maa love og prise hans hellige Navn.«Før Psalmen var tilende var Kirken tom, kun Orglets Toner sang derinde.Den næste Dag havde de Folkemasser, der igjen vare paa Benene, faaet et
							bestemt Maal at gaa efter; thi den svenske Flaade havde om Natten kastet
							Anker udfor Dragør. Der var dog mindre Uro over Folk den Dag, sagtens
							fordi det var almindeligt bekjendt at to af Rigens Raader vare tagne
							afsted for at underhandle med Fjenden og det hed sig: med saa vid
							Fuldmagt at det maatte føre til Fred. Men da
							Raaderne om Tirsdagen vare vendte tilbage med den Besked at Fred ikke
							var til at faa, skete der et brat og voldsomt Omslag.Det var ikke længer Flokke af astadige Borgere, der vare blevne rastløse
							ved store og farlige Tidender. Det var en hel Malstrøm af sælsomme
							Skikkelser, hvis Lige aldrig var seet inden Byens Volde og som slet ikke
							saae ud som om de boede i disse rolige, ædruelige Huse  med deres mange Tegn paa al mulig jævn
							og dagligdags Gjerning. Denne Lidenskabelighed i Flasketrøjer og
							Skjødefrakker! Denne Helvedeslarm fra disse alvorlige Læber, og slige
							voldsomme Gestus med disse Arme i disse snævre Frakkeærmer! Ingen vil
							være ene, Ingen vil være inde, der staa de midt paa Gaden med deres
							Angst og Fortvivlelse, med deres Jamren og deres Taarer.Se den statelige, gamle Mand med det blottede Hoved og de blodskudte
							Øjne; han vender sit askegraa Ansigt mod Muren og hamrer paa den med de
							knyttede Næver. Hør den tykke Skinders Forbandelser over Rigens Raad og
							denne usalige Krig! Føl hvor Blodet brænder i hine unge Kinder af Had
							til den Fjende, der vil føre alle de Rædsler med sig, han allerede nu
							har gjennemlidt i sin Fantasi!Hvor de brøle af Raseri over at de er saa afmægtige som de tror, og Gud i
							Himlen, hvilke Bønner, hvilke vanvittige Bønner!Vognene holde stille midt paa Gaden, Tjenestefolk sætte deres Kurve og
							Spande fra sig i Bislag og Porte og hist og her komme Enkelte hastigt ud
							af Husene, iførte deres bedste Klæder, røde i Ansigtet af Anstrængelse
							og de se sig forbavsede omkring, se nedad dem selv, fare omkring blandt
							Folk og snakke ivrigt for at lede Opmærksomheden bort fra deres pyntede
							Udseende. Hvad tænke de paa ? Og hvorfra komme alle disse lurvede,
							drukne Mandfolk? Det vrimler af dem, de rave og raabe, kjævles og falde,
							de sidde paa Trappestenene og er syge, de skoggerle, jage efter
							Fruentimmerne og vil slaaes med Mændene.Det var den første Rædsel - Instinktets Rædsel. Over Middag var den
							forbi. Man var bleven kaldt til Voldene, havde arbejdet med
							Helligdagskræfter, havde seet Grøfter dybes og Brystværn højnes under
							sin Spade; Soldater vare trukne forbi, Haandværkssvende, Studenter og
							Adelstjenere holdt Vagt med alskens sære Vaaben, Kanoner var kjørt op,
							Kongen var reden over Volden og man vidste han vilde blive -
							der var Rimelighed i Tingene, man blev rimelig selv.Dagen efter blev der hen paa Eftermiddagen sat Ild paa Forstaden udenfor
							Vesterport Brandlugten drev ind over Staden og gjorde Folk urolige og da
							det i Skumringen, mens Ilden kastede sit røde Skjær over Fruetaarns
							vejrgraa Mure og spillede i de gyldne Kugler paa Petri Kirkes Spir, hed
							sig at Fjenden kom ned over Valbybakke, gik der som et bange Suk gjennem
							den ganske By. Gjennem alle 
							Gader, Gænger og Gyder lød det angst og beklemt: »Svenskerne,
							Svenskerne!« Drenge løb gjennem Staden og raabte det ud med skingrende
							Stemmer, Folk foer til Dørene og stirrede ængsteligt vesterud, Boderne
							lukkedes, Jernkræmmerne samlede skyndsomst deres Skrammel ind; det var
							som ventede de skikkelige Folk at Fjendens vældige Hær straks vilde
							skylle hen over Staden.Langs Volden og i de tilstødende Gader var der sort af Folk, der stirrede
							efter Ilden; dog var der ogsaa mange samlede paa Steder hvor man ikke
							kunde se noget til Branden, saaledes udfor Løngangen og Vandkunsten. Der
							var mange Ting paa Tale der: først og fremmest naar Svenskerne vilde
							begynde deres Angreb; nu i Nat eller først imorgen?Gert Pyper, Farveren henne paa Vandkunsten, mente nu det vilde gaa an,
							straks de vare komne i Orden efter Marschen. Hvad skulde de bie efter?Islandsk Kjøbmand, Erik Lauritzen omme fra Farvergade mente det var saa
							en vovsom Sag i Nat og Mørke at gribe en fremmed By an hvor En knap
							vidste hvad der var Landjord og hvad der var Vand.»Vand!« sagde Gert Farver, »giveste Gud vi vidste selv kuns halv saa god
							Besked med vore Anstalter som Svensken han veed det! Tal aldrig om det!
							Han har sine Spioner, har han, der En mindst skulde tro det. Jo! - det
							veed Borgermester og Raad ogsaa hjærtelig vel, for fra Morgenstunden af
							har Rodemestrene været rundt i alle Steder og Bebyggelser for at finde
							hans Spionerere frem; men lur ham om I kan! Svensken er habil, er han,
							synderlig i den Commerce; det er en naturlig Gave; jeg veed det jo fra
							mig selv - det er vel nu en halv Snes Aar siden; jeg glemmer ham det
							aldrig af det Spøgelse ... Indigofarve seer I, hun gjør sort og hun gjør
							mørkeblaa og hun gjør mellemblaa, ene efter som Bejtsen er; det er
							Bejtsningen det kommer an paa. Skolde og rette Løddegryden til, det kan
							hver en Bursch, det er kuns Haandelav om at gjøre, men bejtse! -
							retteligen - det er en Kunstighed Bejtser En for stærkt, saa brænder En
							Garnet eller Tøjet eller hvad det nu er saa det gaar hen og skjørner i
							alle Traaderne, og bejtser En for knapt saa kan Farven a-ldrigen holde
							om En saa farvede med det allerdyrbarste Blaatræ. Se, derfor er
							Bejtsningen ogsaa en lukt Geheimniss, En intet lærer fra sig - til Ens
							Søn nok, men aldrig til Gesellerne. Nej,...«»Javel Mester Gert«, sagde Kjøbmanden, »vel saa, vel saa!«»Naa«, fortsatte Farveren, som jeg skulde fortælle, saa havde jeg en halv
							Snes Aar forleden en Bursch, som havde et svensk Kvindfolk til Moder, og
							han havde nu sat sig fore, han vilde makke ud hvad det var for en Bejtse
							jeg brugte til Kanelenbrunt. Men der jeg immer vejer af til Bejtsen for
							lukte Døre var den Ting jo intet saa bekvem at gribe an. Hvad hitter mig
							saa det Skarnsmenneske paa I troer? Hør nu kuns! Der er nu saa slemt med
							store Dyr derhenne paa Kunsten, de skjærer os baade Uld og Tvist, og
							desformedelst hænger vi immer det, der er flyet til Farvning op under
							Loftet i store Sejldugssækker. Faar han saa ikke det Djevels Gesindeken
							en af Drengerne til at klynge ham op i en af de der Sækker og
							-jeg kommer ind og vejer og blander og retter til og er halv
							ved at være til Ende med det, saa skikker det sig saa kunstigen at
							Krampen tager hans ene Ben der oppe i Sækken og han tager paa at stime
							og raabe jeg skulde forhjælpe ham ned... og om jeg hjalp ham! - Død og
							Verden! men det var og en ret Karnaillenstreg han skrev mig der, ja, ja,
							ja! og saadan er de tilhobe de Svenskere, En kan aldrigen tro dem over
							et Dørtrin.«»Nej, det har I saa Ret i; det er nogle grimme Folk de Svenske,« talte
							Erik Lauritzen, »Ingenting har de at sætte Tænder i naar de er hjemme og
							kommer de saa en Gang udenværts, saa helmer de aldrig med Bælgen og
							Svælgen, de er ligesom Fattighusbørn er, de æder baade for nærværendes
							Sult og for kommendes og forbigangen tillige. Stjæle og rappe til sig,
							det kan de værre end Ravnefugle og Rakkerfolk; - og saa morderiske de
							er! det er intet for Ingenting En siger: han har nemt til Kniven som
							svenske Lasse«.»Og saa løsagtige!« faldt Farveren ind, »det skal jo aldrigen passere at
							Rakkeren pidsker en Kvind af By og En spørger sig for, hvad det mon er
							for en Kreatur, En jo faar til Svar, at det er en svenska Dulle.«»Ja, Menneskens Blod er saa forskjellig, og Dyrenes ogsaa. Svensken han
							er nu iblandt Folk, hvad Marekattern' er iblandt de uvittige Bæster; der
							er saadan uterlig Brynde og hastig Ild i hans Livsvædsker, at den
							naturlig' Fornumstighed, som Gud jo har beskjænket alle Mennesken' med,
							intet kan raade med hans arge Drifter og syndige Begjæringer.«Farveren nikkede nogle Gange ad det, Kjøbmanden fremsatte og sagde saa:
							»Rigtig, Erik Lauritzen, rigtig; Svensken er af en sær og synderlig
							Natur, anderlund end som andre Mennesker. Jeg kan immer lugte naar der
							triner en udenlandsk Person ind til mig i min Bod  om han er en Svensker eller et andet Slags
							Folk. Svensken har saa en ram Lugt ved sig, som Geddebukker eller
							Fiskelud Jeg har saa tidt havt mine egne Betænkninger ved den Ting, men
							det er som I lægger det ud, det er Dunster af hans hidsige og bestialske
							Vædsker, er det.«»Det er da ingen Jærtegn,« henkastede en gammel Kone, der stod hos, »om
							Svensker og Tyrker lugter anderlund end som Kristenfolk gjør.«»Aa, som hun snakker da, Mette Sennopskvind,« afbrod Farveren hende,
							»troer hun Svensken ikke er Kristenfolk?«»I kan jo kalde dem Kristen, Gert Farver, om Jer det gefaller, men Finner
							og Hedninger og Troldkarle det har aldrig været Kristenfolk efter min
							Postillebog, og det er da saa sandt som Guld, at det gik saadan til i
							højsalig Kong Kristians Levetid, den Sinde Svensken laa i Jylland, at et
							helt Regiment en Nymaanenat, der de allersombedst kom gangendes og det
							lige blev Midnat, rendte fra hverandre som ene Varulver og andet
							Djævelskab og bissed tudendes omkring, alle Lunder og Moser igjennem og
							gjorde Ulykke baade paa Folk og Fæmon.«»Men de søger da Kirke om Søndag, veed jeg, og har Præster og Degner
							ligesom vi har.«»Jo vist! kunde I kuns faa mig det bildt ind! det søger Kirke det
							Djævelens Pak iligemaade som Hekser de far' til Aftensang naar den Lede
							holder St. Hans-Messe i Hekkenfjeld. Nej, og de er forgjorte er de og
							kugelfaste; paa dem bider hverken Lod eller Krud og de har et ondt
							Øjesyn de halve af dem, eller hvadfor tror I Smaapockern' har grasseret
							hver den Gang de Helvedes Kumpaner har havt deres forbandede Fødder her
							i Landet? Svar mig til paa det, Mester Farver! Svar mig til paa det, om
							I kan!«Farveren skulde just til at svare, da Erik Lauritzen, som i nogen Tid
							havde staaet og seet sig urolig omkring, udbrød: »Tys, tys, Gert Pyper,
							hvad er vel den for en Person, som tal' saa prækendes histhenne og
							Folken' staar saa digt omkring?«De skyndte sig hen til Hoben og imens berettede Gert Farver, at han
							skjønnede det var en vis Jesper Kiim, som havde holdt Prædiken i
							Helliggejstes, men som han havde hørt vellærde Folk sige ikke var saa
							ret i sin Tro som det hans Salighed og gejstlige Karriere tjenligt var.Det var en doggeagtig, lille Mand paa en tredive Aar med et langt,  glat og sort Haar, bredt
							Ansigt, tyk, lille Næse, spillende, brune Øjne og røde Læber. Han stod
							oppe paa en Gadedorstrappe, gestikulerede stærkt og talte hurtigt og
							fyrigt, men temmelig tykt og læspende..... »I det seksogtyvende Kapitel,« sagde han, »skriver Evangelisten
							Matthæus 51-54 saalunde: Og se, een af dem, som vare med Jesu, rakte
							Haanden ud, og slog den ypperste Præstes Svend, og hug et Øre af hannem.
							Da sagde Jesus til hannem, stik dit Sværd i sin Sted Thi hvo som tager
							Sværdet, han skal omkomme med Sværd. Eller ment' du, at jeg ikke kunde
							bede min Fader, at han tilskikkede mig mere end tolv Skok Engle? Men
							hvorlunde skulde Skriften fuldkommes? Det skal Alt saa gaa til.«»Ja, kjære Landsmænd! det skal Alt saa gaa til. - Nu ligger uden denne
							Bys ringe Volde og svage Befæstning en almægtig Hob af velberuste
							Stridsmænd og deres Konge og Krigsøverste haver opladet sin Mund og
							ladet udgaa Ordre og Befalning til dem, at de med Ild og Sværd, med
							Paarend og Belejring gjøre sig denne Stad og hvem som er deri, underdan
							og ganske deres egen.«»Og de, som ere i Staden og se deres Velfart truet og deres Ruin
							umenneskeligen besluttet, de føre sig i Vaaben, de bringe Fyrmørsere og
							anden skadelig Krigsgeraad til Voldene og de tiltale sig selver,
							sigendes: bør det os ikke med brændendes Lue og blanke Sværde at gaa den
							Fredsforstyrrere paa Huden, som plat vil lægge os øde ? hvortil haver
							vel Gud i Himlen opvakt Koradtsighed og Ufrygtagtighed i Menneskenes
							Bryst, om ikke til slig en Fjende at modstaa og fordærve ? Og som Peter
							den Apostle drage de deres Glavind og ville pludseligen afhugge Malcho
							hannem hans Øre. Men Jesus siger: stik dit Sværd i sin Sted, thi hvo som
							tager Sværdet, han skal omkomme med Sværd Vel maa dette lyde som en
							underlig Tale for den Vredagtiges Ufornuftstighed og synes en Daarskab
							for den Hadefuldes useendes Blindhed Men Ordet er ikke som en Lyd af en
							Trompete, blot at høre; - ligervis som et Skiberum, der er ladet med
							mange gavnlige Ting, saaledes er Ordet ladet med Fornumstighed og
							Betænkning, thi Ordet er en Mening til Opfattelse og Forstændighed
							Derfor lader os udgrandske Ordet og successive fremfmde, hvorlunde det
							retteligen bør udlægges. - Af hvad Aarsage skal da Sværdet blive i sin
							Sted og den, der tager Sværdet omkomme med Sværd? Dette er for os at
							betænke udi trende Poster:»Denne er da den første Post, at Mennesket er en viselig og over al  Maade herligen indrettet
							Mikrokosmos eller, som det kan udlægges: en Jordlille, en Verden baade
							af Godt og Ondt; thi er, som Jacob den Apostle siger, alene Tungen en
							Verden udaf Uret, hvormeget mere er da ikke det ganske Legem' en Verden!
							baade de begjærendes Øjne, de hastige Fødder og de gribendes Hænder;
							baade den umættelig' Bug, de bedendes Knæ og de vagtsomme Øren? Og er
							Legemet en Verden, hvormeget mere er da ikke vor dyr'bare og udødelig'
							Sjæl en Verden, ja, som en Have fuld af søde og bitre Urter, fuld af de
							onde Drifters glubendes Vilddyr og af Dydernes hvide Lam? Og er da den,
							som lægger en saadan Verden øde at agte bedre end en Ildstiftere eller
							en Voldsmand eller en Marktyv? og I vide, hvad Straf det bør sig en
							Saadan at lide og udstaa.«Det var nu bleven ganske mørkt og Folkeskaren omkring Prædikanten saaes
							kun som en stor, sort, sagte bevæget og stadig voksende Masse.»Den anden Post er denne, at Mennesket er en Mikrotheos, det er: en
							Afspejling eller Lignelse af Gud den Almægtigste. Og er den, der
							forgriber sig paa Guds Afbillede, ikke at agte slemmer' end den, der
							stjæl' Kirkens hellige Kar eller Klæder eller øver Vold mod et Kirkehus?
							og I vide, hvad Straf det bør sig en Saadan at lide og udstaa.«»Den sidste og tredie Post er denne, at først haver Mennesket Pligter
							imod sin Gud og er skyldig for hannem ideligen at kæmpe og stride, iført
							et rent Levnets skinnendes blanke Rustning og omgjordet med Sandhedens
							skjærendes Glavind. Saadan berust falder det hannem til at stride, en
							Herrens Stridsmand, sønderrivendes Helvedes Strube og søndertrædendes
							Helvedes Bug. Derfor bør det os at lade den legemlig' Sværd blive i sin
							Sted, thi visseligen, vi have nok at bemøde os med den aandelig'!«Fra begge Ender af Gaden saaes nu og da Folk komme, der lyste sig hjem
							med smaa Haandlygter. Efterhaanden som de stødte paa Forsamlingen,
							stillede de sig op blandt de Yderste, saa der snart var dannet en bugtet
							Halvkreds af blinkende Smaalys, der sluktes og lyste op alt som Folk
							bevægede sig, og nu og da løftedes ogsaa en Lygte i Vejret og lod sit
							Skjær flakke søgende om paa Husenes hvidtede Mure og mørke Ruder, indtil
							det fandt Hvile paa Prædikantens alvorlige Ansigt.»Men hvorledes! tale I i Eders Hjærter, sigendes: skulle vi da
							overantvorde os selv bunden paa Hænder og Fødder til vor Fjende, til  Trældommens og Fornedrelsens
							bitre Sørgestand? - O! mine Elskelige, I tale ikke saa! thi da er I at
							regne som dem der men', at Jesus ikke kunde bede sin Fader at han
							tilskikkede hannem mere end tolv Skok Engle. O! falder ikke udi Mishaab,
							knurrer ikke i Eders Hjærter mod Herrens Raadslagning og gjører ikke
							Eders Lever sort imod hans Vilje! Thi den, Herren vil nedslaa, den
							knuses, den Herren vil oprejse, lever i Tryghed. Og han er den, som
							haver mange Veje at føre os ud af Farlighedens Ørker og Vildnisse; eller
							kan han ikke vende Fjendens Hjærte, eller lod han ikke den Dødsengle gaa
							gjennem Sancheribs Lejr, eller have I forgjæt' det røde Havs svælgende
							Vande eller Kong Pharaos hastige Undergang?...«Her blev Jesper Kiim afbrudt.Hoben havde hørt temmelig roligt paa ham; kun ude fra de yderste Rækker
							havde der nu og da lydt en dæmpet, truende Mumlen. Saa var det Mette
							Sennopskvindes skarpe Røst skingrede ind imod ham: »Hu, din
							Helvedesgast! vil du tie den sorte Hund du er! - hør intet paa ham, det
							er svenske Penge, der tal' udaf hans Mund«Der blev et Øjeblik ganske stille, men saa brød larmen løs; Haansord,
							Eder og Forbandelser skyllede ned over ham. Han forsøgte at tale, men da
							blev Raabene endnu stærkere og de nærmest ved Trappen trængte truende op
							imod ham. En hvidhaaret, lille Mand, lige foran, der hele Tiden havde
							grædt under Talen, stak nu rasende efter ham med sin lange, sølvknappede
							Stok.»Ned med ham!« raabtes der, »ned med ham! han skal kalde igjen hvad han
							har sagt, han skal tilstå hvad han har faaet for at beføre os. Ned med
							ham! lad os faa ham her ned til Geständniss! vi skal nok plukke det ud
							af ham.«»Han skal i Kjælderen, skal han,« raabte andre, »han skal i
							Raadstukjælderen. Lang ham ned! lang ham ned!«Et Par stærke Karle havde allerede Tag i ham. Den Ulykkelige klamrede sig
							fast til Trappens Trærækværk; saa spændte de baade det og ham ned paa
							Gaden, ned blandt Mængden. Han blev modtaget med Spark og Næveslag.
							Kærlinger rev ham i Haar og Klæder, saa smaa Drenge, der stode med deres
							Fader i Haanden og saae til, hoppede af Fornøjelse.»Lad Mette komme frem!« raabtes der bagved, »gaa tilside; tilside! Mette
							skal tage ham i Forhør.«Mette kom frem. »Vil han tage sin Djævels-Præk i sig igjen? vil han
							Mester Lurifas ?«»Aldrig, aldrig! En skal adlyde Gud mer' end som Mennesken', som skreven
							staar.«»Skal En det!« sagde Mette og tog sin Trætøffel af og truede ham med,
							»men Mennesken' har Trætofler, har de, og du est en Satans Soldknægt og
							intet Vorherres; jeg skal slaa dig, skal jeg, saa din Hjærne skal sidde
							paa Muren næst herved;« og hun slog ham med Tøffelen.»Forsynd Jer intet, Mette!« stønnede Magisteren.»Saa skal da ogsaa den Slemme!« hvinede hun.»Tys, tys,« raabtes der, »var Jer, var Jer, og stim ikke saa, her kommer
							Gyldenløv', Generallieutenanten!«En høj Skikkelse red forbi.»Længe leve Gyldenløv'! den tapre Gyldenløv',« brølede Hoben.Der svingedes med Hatte og Huer og Raabene vilde aldrig faa Ende. Saa red
							Skikkelsen bort ad Volden.Det var Generallieutenant over Militsen, Oberst tilhest og tilfods, Ulrik
							Christian Gyldenløve, Kongens Halvbroder.Mængden spredtes, der blev færre og færre, snart kun nogle faa.»Det er ligegodt kurieus nok,« sagde Gert Farver, »her slaar vi Hovedet i
							Bræk paa den, som tal' om Fredelighed og raaber os hæse for den, som
							mest er Skyld i Krigen.«»Gud i Vold, Gert Pyper, Gud i Vold og en ønskelig Godnat,« sagde
							Kjøbmanden afbrydende og skyndte sig fra ham.»Han tænker paa Mettes Tøffel,« mumlede Farveren; saa gik ogsaa han.Henne paa Trappen sad Jesper Kiim alene tilbage og holdt paa sit værkende
							Hoved og oppe paa Volden gik Vagterne langsomt frem og tilbage,
							stirrende ud over det mørke Land, hvor Alt var stille, ganske stille,
							skjøndt Tusinder af Fjender laa derude.IVGulrøde Lysflager skjøde op over den havgraa Taagebanke i Horizonten
								og de tændte Luften over sig saa den brændte i en mild, rosengylden
								Flamme, der bredte sig videre og videre, blegere og blegere, op til
								en lang, smal Sky, tog fat i dens bølgede Rand, gjorde den glødende,
								gylden, blændende. Over Kallebodstrand var der lyst af violet og
								rødligt Gjenskin fra Solhjørnets Skyer. Duggen tindrede paa
								Vestervolds høje Græs og Spurvene kvidrede paa Tagene bagved og i
								Haverne foran, saa at Luften stod i eet skjælvende Skinger. Fra
								Haverne drev en let, fin Damp i smalle Striber og Træerne bøjede
								langsomt de frugttunge Grene for Luftningen ude fra Sundet.Et langtrukkent, tre Gange gjentaget Hornsignal lød fra Vesterport og
								blev besvaret fra de andre Byhjørner. De ensomme Vagter langs ad
								Volden begyndte at gaa livligere frem og tilbage paa deres Poster,
								rystede Kapperne og rettede ved deres Hovedtøj: nu kom jo
								Afløsningen.Ude paa Bastionen nærmest nord for Vesterport, stod Ulrik Frederik
								Gyldenløve og saae paa de hvide Maager, der i sejlende Flugt strøg
								op og ned over Voldgravens blanke Vandflade.Flygtige og lette, snart matte og taageagtige, snart farverigt
								stærke, brandlevende og klare jog hans tyveaarige Minder forbi hans
								Sjæl. De kom i Duft af stærke Roser og Duft af friske, grønne Skove,
								de kom i Klang af Jægerhallo, til Gigers Lyd og i Brus af knitrende
								Silke. Barndomslivet dernede i den holstenske By med de røde Tage
								drog fjernt, men solbelyst forbi: han saae sin Moders, Fru Margrethe
								Pappens høje Skikkelse, hendes sorte Psalmebog og hvide Hænder; den
								fregnede Kammerpige med de tynde Ankler saae han og den bulne
								Fægtemester med det rødblaa Ansigt og de skæve Ben. Gottorps Have
								drog forbi og Engene med de friske Høstakke nede ved Fjorden og der
								stod Jægerens kluntede Heinrich, der kunde gale som en Hane og slaae
								saa mageløst Smut. Kirken kom med sit sære Halvmørke, sit stønnende
								Orgel, med Kapellets hemmelighedsfulde Jerngitter og den magre
								Kristus, der havde den røde Fane i Haanden.Fra Vesterport lød der atter et Hornsignal og Sollyset brød frem i
								det samme, skarpt og varmt og forjog alle Taager og disede Toner.Saa var der Jagten hvor han skød sin første Hjort og gamle von
								Dettmer tegned ham i Panden med Dyrets Blod, mens de stakkede
								Jægerdrenge blæste vildsomt skrattende Fanfarer. Saa var der
								Bouketten til Slotsfogedens Malene og den alvorlige Scene med
								Hovmesteren og saa var der Udenlandsrejsen med den første Duel i den
								dugfriske Morgen, med Anettes Kaskader af klingrende Latter, med
								Ballet hos Kurfyrsten og den ensomme Tour uden Byens Porte da hans
								Hoved værked af den første Rus. Saa kom der en gylden Taage med
								Klang af Bægre og Duft af Vin og der var Lieschen og der var Lotte
								og der var Marthas hvide Nakke og Adelaides runde Arme. Endelig
								Rejsen til Kjøbenhavn, hans kongelige Faders naadige Modtagelse,
								Dagenes travlt kjedsommelige Hofliv og vilde Nætter, hvor Vinen
								strømmed og Kysset rased, afbrudt af pragtfulde Jagtfesters lystige
								Larm og natlige Stevnemøders ømme Hvisken i Ibstrups Have eller
								Hillerødslottets gyldne Sale.Men langt klarere end Alt dette saae han Sofie Urnes brændende sorte
								Øjne, langt mere betagen mindedes han lyttende hendes
								vellystigtbløde, dejlige Stemme, der dæmpet drog En som med hvide
								Arme og hævet flygted som en Fugl, der stiger og spotter En med
								kaade Triller, mens den flygter ....En Raslen nede i Voldskræntens Buske vakte ham af hans Drømme.»Wer da!« raabte han.»Det er kuns Daniel, Hr. Gyldenleu, Daniel Knopf,« svaredes der og en
								lille, værkbruden Mand kom frem af Buskene og bukkede.»Hvad! er det Livsens Korthed? hvad tusind Syger gjør han der?«Manden saae trist ned for sig.»Daniel, Daniel!« sagde Ulrik Frederik og smilede, »han er intet
								gaaet uskadt ud af »den gloendes Ovn« i Nat, den tyske Brygger har
								nok fyret ham for strengt.«Den Værkbrudne gav sig til at kravle op ad Voldskrænten. Daniel
								Knopf, ogsaa paa Grund af sin Statur kaldet Livsens Korthed, var en
								rig Storkjøbmand paa nogle og tyve Aar, og var lige saa bekjendt for
								sig Rigdom som for sin skarpe Tunge og sin Fægtekunst. Han omgikes
								meget med den unge Adel, det vil sige med en bestemt Kreds, der var
								bekjendt under Navn af »le cercle des mourants«, som navnlig  bestod af de yngre Mænd,
								der stod Hoffet nærmest Ulrik Frederik var Sjælen i denne Kreds, som
								var mere livslysten end intelligent, mere berygtet end afholdt, men
								egenlig ligesaa beundret og misundt som berygtet.Halvt som Hovmester, halvt som Hofnar levede Daniel med disse
								Mennesker. Han færdedes ikke med dem paa alfar Gade eller i adelige
								Huse, men i Fægteboden, i Vinhuse og paa Herberger var han dem
								ganske uundværlig. Ingen kunde tale saa videnskabeligt om Boldtspil
								og Hundedressur eller saa salvelsesfuldt om Finter og Parader. Ingen
								kjendte Vin som han. Han havde dybsindige Theorier om Terningspil og
								Elskovskunst og kunde tale langt og lærdt om det Forkastelige ved at
								krydse det indenlandske Stod med Salzburgerheste. Han havde endelig
								Anekdoter om Alt, og hvad der imponerede de andre unge Mennesker
								overordentligt, han havde bestemte Meninger om AltSaa var han i høj Grad føjelig og tjenstvillig, glemte aldrig
								Forskjellen mellem sig og Adelen og havde et saa vidunderlig
								latterligt Udseende, naar de i Kaadhed eller Drukkenskab stafferede
								ham ud paa en eller anden urimelig Maner. Han lod sig hundse og
								skjælde ud, uden at blive vred, og var i det Hele taget saa
								godmodig, at han mangen en Gang gav sig selv til Pris, naar han
								derved kunde standse en Samtale, der begyndte at fa en farlig
								Vending for Freden i Laget.Det var da ogsaa dette, der gjorde det muligt for ham at omgaaes
								disse Folk og han maatte omgaaes dem; for
								ham, den vanføre Borgerlige, var Adelen Halvguder, kun de levede,
								kun deres Frimurersprog var menneskelig Tale, over deres Tilværelse
								laa der en Dag af Lys og et Hav af duft, medens de andre Stænder
								sled Livet hen i farvefattigt Mulm og oset Luft. Han forbandede det
								at han var borgerlig født som en langt større Ulykke end hans
								Vanførhed og græmmede sig derover, naar han var ene, med en
								Bitterhed og Heftighed, der kom Vanviddet temmelig nær.»Naa Daniel,« sagde Ulrik Frederik, da den Lille var kommen op til
								ham, »det har intet været nogen ringe Taage, der har været for hans
								Øjne inat, siden han har sejlet sig fast her paa Vestervold, eller
								stod Luttendranken saa overhaands højt i Kvæld, siden jeg træffer
								ham an her, liggendes tryg og tør som Noæh Ark paa den Bjerg
								Ararat?«»Prinds af Canarien, I taler i Vildelse, om I troer jeg var i Lag
								sammen med Eder inat!«»Men hvad tusind Pokker er det da med ham ?« raabte Ulrik Frederik
								utaalmodigt»Hr. Gyldenleu,« svarede Daniel alvorligt og saae op paa ham med
								Taarer i Øjnene, »jeg er en elendig Menneske.«»Han er en Kræmmerhund er han! Er det en Sildeskude han er bange for
								at Svensken han skal tage? Eller ynker han sig for der vil blive
								Stilstand i hans Handel og mener hans Safran vil tabe Kraften og
								Muggen falde i hans Pebber og Paradiskorn. Styversjæl han er! Som
								der intet var andet for en god Borgere at tage sig nær end om hans
								sølle Kram gaar Satan i Vold, nu det tegner til Fald baade for Konge
								og Rige!«»Hr. Gyldenleu!«»Aa, gaa han Helved i Vold med hans Begrædelser!«»Nej, Hr. Gyldenleu!« sagde Daniel hojtideligt og traadte et Skridt
								tilbage, »for hverken klager jeg over Bræk paa Næring eller Forlis
								af Penge eller Penges Værd; jeg kerer mig de Düvel og en Dojt om
								Sild og Safran, men skikkes væk som en Spedalsker eller en Landsens
								Uærlig baade af Officiers og Gemene, det er en Syndigheds Uret imod
								mig, Hr. Gyldenleu; - derfor har jeg ligget i Græsset inat og tvinet
								som en skamskabet Hund, der er lukket ude, for det har jeg krympet
								og krænget mig som det usseligst' krybendes Dyr og raabet til den
								Himmerigs Gud i min Sørgelighed og Vanmagt, og er gangen i Rette med
								hannem, hvi jeg alleneste skal plat forkastes, hvi min Arm skal sees
								an for vissen og uduelig til at føre Vaaben og Gevær, aldenstund der
								rustes ud baade Tjenere og Handtværksburscher ...«»Men hvem den skinnendes Satan har da viset ham af?«»Jo, Hr. Gyldenleu, jeg løb mig til Voldene ligesom de andre de løb,
								men kom jeg til det ene Hold sagde de, de kunde intet være flere og
								kom jeg til det næste sagde de spotvis, at de var kuns ringe
								Borgere, det var ingen Sted for Adelspersoner og fornemme Folk og
								anden Snak mere; men der var ogsaa de Hold, hvor de sagde, de skulde
								intet have med Gebræklige at skaffe, fordi der var Ulykke ved dem og
								Kuglerne trak efter dem og de skjøttede aldeles intet om unyttigen
								at hazardere deres Liv og Lemmer ved at have saadan et Menneske, som
								Vorherre havde stemplet, imellem sig. Saa supplicerte jeg
								Generalmajor Ahlefeldt om at blive en Sted anviset, men han bare
								rysted' paa Hovedet og lo: det var da endnu heller intet saa
								styrtendes galt, de  skulde
								stoppe Geledderne ud med saa stynede Stumper, som mere vilde være
								dem til Ulejlighed end til Hjælp.«»Men hvorfor gik han intet til nogle af de Officiers, han er kjendt
								med?«»Det gjorde jeg og, Hr. Gyldenleu, jeg tænkte straks paa Circlen og
								kom da ogsaa to af de Mouranter i Tale, baade den Kong Skjørt og den
								Ridder Forgyldt.«»Naa og de hjalp ham?«»Jo, Hr. Gyldenleu, de hjalp mig. - Hr. Gyldenleu, de hjalp mig saa
								Gud finde dem for det! Daniel, sagde de, gaa hjem, Daniel, og lysk
								han sine Svedskenblommer! De havde tænkt, sagde de, jeg havde havt
								saamegen Conduite, at jeg intet vilde komme her med mine
								Abenpudserier. Et var det, jeg var dem god nok som
								Komediantenspiller og Pudsenmager ved en lystig Pokulats, men naar
								de var i deres Embede skulde jeg blive dem af Syne. Var det nu vel
								talet, Hr. Gyldenleu, nej det var syndigt, syndigt var det! Den
								Gemenhed, de havde viset mig an paa Vinstue, betød intet at de saae
								mig an for deres Lige, at jeg skulde komme her og bilde mig ind, jeg
								kunde faa deres Omgængelse og Selskab nu de vare i deres Bestilling.
								Jeg var dem for nærgaaendes, Hr. Gyldenleu! jeg maatte intet tro jeg
								kunde trænge mig ind i deres Kompagnie her paa denne Sted, her
								brugte de ingen Lust-Major! Det sagde de til mig, Hr. Gyldenleu! Og
								jeg forlangte jo dog ikkuns det at sætte mit Liv i Vove, Side om
								Side med de andre Bysens Borgere.«»Naa ja,« sagde Ulrik Frederik og gabte, »jeg forstaar nok, det
								harmer ham at han skal være udenfor det Hele. Og det vil jo ogsaa
								falde ham noget langsomt at sidde stille og svede ved hans Pult,
								mens Rigens Fremtid bliver afgjort her oppe paa Voldene. Naa, han
									skal komme med. For ...,« han saae
								mistænksomt ned paa Daniel, »der stikker vel ingen Lumskerier under,
								Mester?«Den Lille stampede i Jorden af Raseri, han blev bleg som en kalket
								Væg og hans Tænder skar imod hinanden.»Naa, naa,« vedblev Ulrik Frederik, »jeg stoler paa ham; men han kan
								da heller intet forlange En skal tro ham som om han havde et adeligt
								Ord at give; - og husk: hans Egne har vraget ham først og ... tys!«Der dundrede et Skud ude fra en af Bastionerne ved Østerport, det
								første, der blev løsnet i denne Krig.Ulrik Frederik rettede sig, Blodet foer ham til Kinderne, hans Øje
								stirrede begjærligt og betaget efter den hvide Røg og da han talte,
								var der en sælsom Skjælven i hans Stemme.»Daniel!« sagde han, »op ad Formiddagen kan han melde sig hos mig og
								bryd han sig intet om det, jeg sagde.« Saa gik han hastigt henad
								Volden.Daniel saae beundrende efter ham, saa sukkede han dybt, satte sig i
								Græsset og græd som et ulykkeligt Barn græder.Det var hen paa Eftermiddagen. En stærk, ujævn Vind blæste gjennem
								Byens Gader og hvirvlede Skyer af Spaaner, Halmstumper og Støv et
								Steds fra og et andet Steds til. Den rev Tagstenene løse, stemmede
								Røgen ned i Skorstenene og foer ilde med Skiltene.Farvernes lange, mørkeblaa Faner kastede den i Vejret i dunkle Buer,
								smældede dem ud i sorte Bugter og surred dem rundt om de svajende
								Stænger. Rokkedrejernes Hjul gyngede rastløst frem og tilbage,
								Bundtmagerskiltene slog med de laadne Haler og Glarmestrenes
								pragtfulde Glassole svinged og blinked i vildsom Uro om Kap med
								Badskærernes blankt polerede Bækner.I Baggaardene slog det med Lemme og Luger, Hønsene maatte krybe i Ly
								bag Tønder og Skur og selv Svinene blev urolige i deres Stier, naar
								Vinden peb ind til dem gjennem sollyse Sprækker og Fuger.Trods Blæsten var det trykkende hedt; det blæste Varme ned.Inde i Husene sad Folk og gispede af Hede, kun Fluerne summede
								livligt omkring i den lummervarme Luft.Paa Gaden var ikke til at være og i Bislagene trak det, derfor søgte
								da ogsaa overalt de, der havde Haver, ud i dem. I den store Have,
								der laa bagved Christoffer Urnes Gaard i Vingaardsstræde, sad en ung
								Pige i Skyggen af et af de store Løntræer.Hun sad og syede.Det var en høj, slank Skikkelse; næsten spinkel var den, men Barmen
								var bred og fyldig. Hendes Teint var bleg og blev endnu blegere ved
								det rige, sorte, buklede Haar og de ængsteligt store, sorte Øjne.
								Næsen var skarp, men fin, Munden stor, men ikke fyldig og med en syg
								Sødme i Smilet. Læberne var meget røde og Hagen noget spids,  men dog stærk og kraftig
								formet. Hendes Paaklædning var ikke meget ordenlig: en gammel, sort
								Fløjelsrobe med afbleget Guldbroderi, en ny, grøn Filthat med store,
								snehvide Strudsfjer og Lædersko med rødslidte Næser. Hun havde Dun i
								Haaret og hverken hendes Halskrave eller hendes lange hvide Hænder
								var ganske rene.Det var Christoffer Urnes Broderdatter Sofie. Hendes Fader, Rigens
								Raad og Marsk, Jørgen Urne til Alslev, Ridder af Elefanten, var død
								allerede i hendes Barndom, Moderen Fru Margrethe Marsvin for et Par
								Aar siden. Hun havde derfor nu sit Tilhold hos den gamle Farbroder
								og da han var Enkemand, var hun, ialtfald af Navn, den, der styrede
								Huset.Hun sad og syede og nynnede til, mens hun i Takt vuggede den ene af
								sine Sko paa Spidsen af Foden.Over hendes Hoved susede og svajede de tætløvede Kroner i den stærke
								Blæst med en Lyd som af brusende Vande. De høje Stokroser svingede
								deres blomsterknappede Toppe frem og tilbage i ustadige Buer som
								grebet af uroligt Vanvid og Hindbærriset dukkede sig forknyt og
								vendte den lyse Vrange ud af Bladene, saa det skiftede Farve ved
								hvert Pust. Tørre Blade sejlede ned gjennem Luften, Græsset lagde
								sig fladt henad Jorden og paa Spiræabuskens lyse Løvbølge vuggede
								den hvide Blomsterfraade op og ned i evig Skiften.Saa blev en Stund Alt stille, Alting rettede sig, endnu som dirrende
								af Angst og i aandeløs Forventning og næste Nu hvinede Vinden ned
								igjen og Urosbølgen med dens Brus og dens Glitren, dens vilde Vuggen
								og rastløse Vekslen bredte sig atter ud over Haven.»Fillis sad udi en Skøyte, Koridon blæst' i sin Fløjte Højt saa
									at det Fillis hørte Og sin Roer ej mere rørte, Thi drev Skøyten
									paa en Sand, Thi drev Skøyten ......Nede fra Laagen i den anden Ende af Haven kom Ulrik Frederik gaaende.
								Sofie saae et Øjeblik forbavset der henad, saa bøjede hun sig atter
								over sit Sytøj og nynnede videre.Ulrik Frederik slentrede langsomt opad Gangen, stod nu og da stille
								og saae paa Blomsterne og lod i det Hele taget som om han ikke  havde seet, at der var
								Nogen i Haven. Han drejede saa ind paa en Sidesti, standsede bag en
								stor Jasminbusk og rettede paa sin Uniform og sit Belte, tog Hatten
								af og purrede op i Haaret og gik saa videre.Stien gik i en Bue og mundede ud lige foran Sofie.»Ah Goddag, Jomfru Sofie,« udbrød han ganske overrasket.»Goddag,« sagde hun roligt og venligt, fæstede betænksomt sin Naal i
								Sytøjet, glattede det med Haanden, saae saa smilende op og nikkede.
								»Velkommen, Hr. Gyldenløve!«»Das nenn' ich blindes Glück,« sagde han og bukkede, »jeg ventede kun
								at finde Jomfruens Hr. Cousin herude.«Sofie saae hurtigt paa ham og smilte: »han er her intet,« sagde hun
								og rystede paa Hovedet.»Nej,« sagde Ulrik Frederik og saae ned for sig.Efter en lille Pavse sukkede Sofie og sagde: »Hvad for en Lummervarme
								det da ogsaa er idag!«»Ja, det falder trolig ud til Torden, om Blæsten stiller af«»Ja-a,« sagde Sofie og stirrede tankefuldt op mod Huset.»Hørte I det Skud imorges ?« spurgte Ulrik Frederik og rettede sig
								som for at antyde, at han vilde gaa.»Ja, det er Hjærtens tunge Tider vi gaar imod i denne Sommer. En kan
								fluks blive svagsindet ved at tænke paa al den Farlighed baade for
								Folk og Ejendele, og naar En har saa mange kjære Slægtninge og gode
								Venner som jeg har, der allesammen er med i denne ulykkelig' Affaire
								og udsat' for at miste enten Liv eller Førlighed eller hvad de
								ejendes er, saa er der ogsaa mer end Aarsage nok til at komme paa
								alskens modige og underlige Tanker.«»Nej, hjærte Jomfru Sofie! I maa for den lebendiges Gud intet falde
								hen i Taarer, I maler Eder alting altfor dyster afTousiours Mars ne met pas au jour Des objects de sang et de
									larmes Mais«og han greb hendes Haand og førte den op til sine Læber» .... tousiours l'Empire d'amour Est plein de troubles et
									d'alarmes.«Sofie saae naivt op paa ham.Hvor var hun ikke dejlig: Øjets mægtige, sugende Nat, hvor Dagen
								vældede frem i Stimer af myldrende Lysblink som en sort Diamantsten,
								der spiller i Solskjæret, Læbernes smertelig skjønne Bue, Kindens
								stolte Liliebleghed, der langsomt svandt i rosengylden Rødme, lig en
								Sky, som Morgensolen belyser og dunkelaaret som skære Blomsterblade
								de fine Tindinger, der hemmelighedsfuldt tabte sig op i det mørke
								Haar ....Hendes Haand skjælvede i hans, kold som Marmor; hun drog den lempelig
								tilbage og slog Øjnene ned. Sytøjet gled fra hendes Skjød, Ulrik
								Frederik bøjede det ene Knæ mod Jorden for at tage det op og blev
								liggende i den knælende Stilling.»Jomfrue Sofie!« sagde han.Hun lagde sin Haand paa hans Mund og saae mildt alvorligt, næsten
								smerteligt paa ham.»Kjære Ulrik Frederik!« bad hun, »Tag mig det intet op i nogen ilde
								Mening, at jeg besværger Eder intet at lade Eder henføre af en
								øjeblikkelig Sentiment til at søge at provocere en Forandring i det
								angenemme Forholdende, der hidtil har bestanden os imellem. Det
								tjener til Intet uden at føre os begge Fortræd og Misnøje. Rejs Eder
								op fra denne ufornumstige Positur og sæt Eder manerligen hos mig her
								paa Bænken, at vi kan tales ved i al Rolighed.«»Nej jeg vil have min Skjæbnebog gjort op nu i denne Time,« sagde
								Ulrik Frederik og blev liggende. »I veed kuns lidet hvor stor og
								brændendes er den Amour jeg bær' til Eder, om I har kunnet tænke,
								jeg skulde nøjes med slet og bart at være Eders gode Ven. For Kristi
								blodige Sveds Skyld tro dog intet paa en Ting saa ren og
								platterdings umulig. Min Kjærlighed til Eder er intet nogen ringe
								ulmendes Gniste eller Funke, som I kan øge eller svække med Eders
								Munds Vejr, alt som Eders Hu er; par dieu! den er en luestærk og
								fortærendes Ild, men det staar til Eder om den skal spredes og
								slukkes ud i tusinde vildsomme Flakkeflammer og irrende Vejrlys
								eller den skal brænde fort varmendes og rolig, høj og skinnendes op
								imod Himlen.«»Men kjære Ulrik Frederik vær dog barmhjertig og hav Medynk med mig
								og stæd mig intet i en Fristelse jeg muligen intet kan staa imod,
								thi I maa tro, I er mig af Hjærtet kjær og dyrebar, men netop af den
								Aarsag vil jeg til det Yderligste værge mig mod at bringe Eder i en
								falsk og ufornumstig Situation, som I ingenledes fideliter kan  meintenere. I er vel seks
								Aar paa det Nærmeste yngre end jeg er og det, som udi min Gestalt nu
								kanske er Eder til Behag, kan Alderen lettelig forvanske eller vende
								om til Grimhed Ja! I smiler, men supponerer at I, naar I er fyldt de
								Tredive, drages med en rynket Heks af en Kjæreste, der kuns har ført
								Eder en ringe Medgift og heller intet paa anden Maade har været Eder
								til Forfremmelse; tænker I intet, I vilde da ønske Jer, I da I var
								de Tyve havde giftet en ung, fyrstelig Person, hvad der baade havde
								været Eders Alder og Byrd allermest gemäss og som og vilde have
								baaret Eder bedre frem end den simple Adelspige vilde have gjort?
								Hjærte Ulrik Frederik, talte I til Eders høje Slægtninge, de vilde
								sige Jer det Samme; men de vilde intet sige Eder at om I hjemførte
								den Adelsjomfru som var ældre end Jer, vilde hun kvæle Eder tildøde
								med sin Iversyge; iversyg vilde hun være paa hvert Jert Øjekast, ja
								paa Eders inderste Hjærtenstanker; for just fordi hun vidste I havde
								sluppet saa meget for at fange hende, vilde hun strænge sig an for
								at hendes Elskov kunde være Eder Alverden. Tro ig, hun vilde omgive
								Eder med sin afgudiske Kjærlighed som med et Bur af Jern og fornam
								hun I længtes ud deraf et Minut, hun vilde græmme sig i Dage og
								Nætter og forbittre Eder hver en Time med sin mistrøstige Sorg.«Hun rejste sig op og rakte ham Haanden. »Farvel Ulrik Frederik, det
								er bedsk som Døden at vi maa skilles, men om mange Aar naar jeg er
								en gammel, gusten Pige eller er en gammel Mands halvgamle Kjæreste
								vil I sande at Sofie Urne havde Ret. Gud Fader holde sin Haand over
								Jer. - Mindes I den spanske Romanbog, den Sted om den indianske,
								slyngendes Urt, der har sin Støtte af et Træ i sin Ungdom, men
								bliver ved at vinde sig om det længe efter at Træet er morsk og ude
								og er tilsidst den, der holder Træet, som intet kan støtte mere. Tro
								Ulrik Frederik saadan vil mit Sind ogsaa støttes og bæres af Eders
								Kjærlighed lange Tider efter at den er visnet og vejret hen.«Hun saae ham lige ind i Øjet og vendte sig for at gaa, men Ulrik
								Frederik holdt Haanden fast.»Vil I da gjøre mig ganske og aldeles rasendes! skal jeg da sige dig
								at nu, jeg veed du har mig kjær, kan ingen Livets Magt gjøre
								Skilsmisse mellem os. Aner du da intet at det er daarligt at tale om
								hvad du eller jeg vil. Er intet mit Blod som
								drukken af dig, er jeg mig selv mægtigKjæreste, dengang = Kone. 
								nu? jeg er besat af dig, saa om du i denne Time vendte din Hu fra
								mig, du skulde dog blive min, dig til Trods, mig til Trods. Jeg
								elsker dig som om jeg hadede - -jeg tænker intet paa din Lykke, hvad rører det mig om du kommer i
								Lykke eller Ulykke, blot jeg er med i din
								Glæde, blot jeg er med i din Lidelse, blot
									jeg....«Han slængte hende med et Ryk ind mod sig og knugede hende op til sit
								Bryst.Langsomt løftede hun sit Ansigt op mod ham og saae længe paa ham med
								taarefyldte Øjne; smilte saa: »som du vil da Ulrik Frederik« og hun
								kyssede ham lidenskabeligt flere Gange efter hinanden.Tre Uger efter fejredes Trolovelsen med megen Pragt. Kongen havde
								villigt givet sit Samtykke, for dog en Gang at gjøre Ende paa Ulrik
								Frederiks vel lystige Ungkarleliv.VEfter Hovedudfaldene anden September og tyvende Oktober var Byen fuld af
							Ulrik Christian Gyldenløves Ry. Oberst Satan som Borgerne kaldte ham.
							Hans Navn var i Alles Munde; der var ikke det Barn i Byen uden det
							kjendte Bellarina, hans Fuks med de hvide Sokker, og naar han red forbi,
							kiggede Stadens Ungmøer beundrende efter den slanke, høje Skikkelse i
							den bredskjødede, blaa Drabantfrakke med de vældige, hvide Opslag, det
							røde Skjærf og det spandbrede Kaardegehæng, og de var stolte, naar deres
							kjønne Ansigt indbragte dem et Nik eller et Øjekast fra den frække
							Soldat. Ja selv de astadige Familiefædre og deres kruskappede Matroner,
							der dog vidste, hvor slem han var, og kjendte alle hans kjønne
							Historier, nikkede fornøjet til hinanden, naar de havde mødt ham og
							fordybede sig i det vanskelige Spørgsmaal om, hvordan det vilde være
							gaaet Byen, naar han ikke havde været.At Soldaterne og Voldmandskabet forgudede ham, var nu intet Under, thi
							han havde ganske sin Faders, Kong Christians, folkevindende Gaver. Men
							ogsaa i andre Henseender havde han taget Arv efter ham, han havde faaet
							baade hans Hidsighed og hans Umaadelighed, men ogsaa en Del af hans
							Begavelse, hans Raadsnarhed og hans Overblik. Han var meget ligefrem;
							flere Aars Ophold ved udenlandske Hoffer havde ikke gjort nogen Hofmand
							ud af ham, ja, han var ikke en Gang nogenlunde beleven, til daglig Brug
							var han stødende ordknap og i Tjenesten lukkede han aldrig sin Mund op
							uden at han bandede og svor som den gemeneste Matros.Men Soldat det var han. Trods sin unge Alder, han var kun otte og tyve
							Aar, ordnede han Byens Forsvar og ledede de farefulde, men vigtige
							Udfald med en saa overlegen Indsigt og en saa stor Modenhed i Planerne,
							at Sagen neppe havde været i saa gode Hænder hos nogen anden af Frederik
							den Tredies Mænd.Det var derfor rimeligt, at hans Navn fordunklede alle andre, og at
							Vinkelpoeterne i deres versificerede Beretninger om Udfaldene tilraabte
							ham: »du sejerkronte Gyldenløv, du Danmarks Fiende-Frelse«,  eller hilste ham med et: »o, hil dig,
							hil du nordisk' Mars, du tapre David danske«, og ønskede ham at hans Liv
							maatte vorde som et cornu copiae eller Overflødighedens Horn, fuldt med
							Roes og Ære, Sundhed, Velstand og Lykke; og det var saare naturligt, at
							mangen stille Aftenandagt endte med en Bøn til Gud om ogsaa fremtidigen
							at opholde Hr. Ulrik Christian; ja, der fandtes vel enkelte fromme Sind,
							der sukkede til Herren, at hans Fod maatte ledes bort fra Syndens
							slibrige Adelveje og hans Hu vendes fra Alt, som ondt var, til Dydernes
							og Sandhedens skinnende Lyskrands, at den som i saa fuldt Maal havde
							vundet sig denne Verdens Ære ogsaa maatte blive delagtig i den eneste
							sande og rette Ære.Marie Grubbe var meget optaget af denne hendes Fasters nære Slægtning.
							Tilfældigvis havde hun aldrig været sammen med ham, hverken hos Fru
							Rigitze eller andetsteds; kun paa Gaden havde hun seet ham, en Gang i
							Skumringen, da Lucie havde viist hende ham.Alle talte om ham; næsten hver Dag blev der fortalt hende nye, modige
							Træk af ham; hun baade hørte og læste, at han var en Helt, og den
							jublende Mumlen, der var gaaet igjennem Folkehoben hin Skumringsstund,
							da han red forbi, havde gjort et uudsletteligt Indtryk paa hende.Det store Navn, som Heltenavnet er, løftede ham ganske ud af de
							almindelige Menneskers Rækker. Hun havde egenlig aldrig tænkt sig Helte
							være til som andre Mennesker. Kong Alexander af Macedonia, Olger Danske,
							Ridder Bayard og de der, det var Helte, store, fjerne, straalende
							Skikkelser, der mere var Mønstre eller saadan Noget end de var Mennesker
							som andre Folk. Ligesom hun, da hun var mindre, aldrig havde troet, at
							Nogen kunde komme til at skrive saa sirligt som de Forskrifter, En skrev
							efter, saadan var det heller ingensinde faldet hende ind, at Nogen kunde
							naa op til at blive en Helt. Helte det var noget Forbigangent, Noget,
							der havde været til. At man kunde møde en Helt, en virkelig Helt, møde
							ham ridende i Store-Færgestræde, saa vildt havde hun aldrig drømt. Livet
							saae pludselig helt anderledes ud, der var Andet til i Verden end det
							Dagligdags; det Store, Skjønne, det brogede Rige, som der stod om i
							Historiebøger og Viser, det kunde En Altsammen møde. Der var da virkelig
							Noget til, En kunde længes efter af sin ganske Sjæl; alle disse Ord som
							Folk og Bøger var fulde af, de betød Noget, de var Noget; der var Mening
							i  hendes uklare Drømme og
							Længsler, det var ikke Noget, hun var ene om; voksne Folk troede paa
							det. Livet var rigt, straalende rigt.Endnu anede hun det kun, hun var overbevist om at det var sandt, men hun
							kunde ikke se og føle at det var det. Han alene var det Haandgribelige
							for hende, var hende et Pant paa, at det var saaledes. Derfor drejede
							alle hendes Tanker og Drømme sig evigt og bestandigt om ham, og tidt og
							mange Gange foer hun til Vinduet, naar hun hørte Hestetrav nede paa
							Gaden og hun overtalte ofte den villige Lucie, naar de var ude, til at
							gaa en Omvej med sig om ad Slottet, men de saae ham aldrig.Saa var det en af de allersidste Dage i Oktober, hen paa Eftermiddagen,
							at hun sad og kniplede i en af Vinduesfordybningerne i den lange Stue,
							hvor Kaminen stod. Fru Rigitze sad ved Kaminen, hun havde en lille Bakke
							med Gløder hos sig og tog nu og da lidt tørrede Blomster og Kanelbark af
							en Bøsse, hun holdt paa Skjødet, og lagde paa Gløderne. Luften i den
							lave Stue var hed og kvalm og sød og mellem de brede,
							mørktblomsterbrogede Gardiner kom der kun meget lidet Lys ind. Fra det
							tilstødende Kammer hørtes en Rok snurre og altimellem nikkede Fru
							Rigitze saa smaat i sin polstrede Stol.Marie Grubbe var mat af Varmen. Hun søgte at kjøle sine hede Kinder mod
							de smaa, duggede Ruder og kiggede med det samme ud paa Gaden, hvor et
							tyndt Lag friskfalden Sne gjorde Luften skjærende lys. Saae hun saa ind
							i Stuen igjen, blev der dobbelt mørkt og trykkende. Pludselig traadte
							Ulrik Christian saa raskt ind ad Døren, at det gav et Sæt i Fru Rigitze.
							Han saae ikke Marie og satte sig straks henne ved Kaminen. Saa nævnte
							han et Par undskyldende Ord om at det var saa længe siden, han havde
							været der, sagde, at han var træt, satte sig saa forover paa Stolen med
							Haanden under Kinden og tav stille, kun halvvejs lyttende til Fru
							Rigitzes livlige Tale.Marie Grubbe var bleven ganske bleg af Bevægelse, da hun saae ham træde
							ind; hun lukkede et Øjeblik Øjnene som om det svimlede for hende, saa
							blev hun blussende rød og havde ondt ved at trække Vejret. Hun havde en
							Fornemmelse som Gulvet sank under hende eller som at hele Stuen med
							Stole, Borde og Mennesker dalede ned gjennem Luften, og Alt hvad der var
							derinde saae hun saa underlig skarpt og bestemt, men dog saa uroligt,
							det var som om hun ikke rigtig kunde holde det fast med Blikket, og saa
							saae det desuden saa nyt og fremmed ud altsammen. Imidlertid, længe før
							dette fortog sig  varede det
							ikke og hun kom til sig selv igjen. Der var han altsaa. Hun vilde ønske,
							hun var langt borte eller blot oppe paa sit Kammer, sit fredelige, lille
							Kammer; hun var saa bange; hun kunde mærke hendes Hænder rystede. Bare
							han ikke saae hende!Hun trykkede sig lydløst længere ind i Vinduesfordybningen og fæstede nu
							først bestemt Blikket paa sin Fasters GjæstVar det saadan han saac ud! Ikke meget, meget større; og hans Øjne var jo
							slet ikke skinnende sorte, blaa var de, rare blaa, sørgmodige Øjne, det
							havde hun slet ikke tænkt sig. Han var saa bleg og saae saa bedrøvet ud;
							- nu smilede han, men ikke rigtig glad, hans Tænder var saa hvide og
							hvor hans Mund var smuk, saa fin og lille.Jo længere hun saae paa ham, jo smukkere syntes han hende, og hun
							begyndte at undres over, at hun kunde have tænkt sig ham større eller
							anderledes i det Hele. Hun glemte rent sin Frygt og tænkte kun paa al
							den Roes og Berømmelse, hun havde hørt over ham. Hele Tiden saae hun paa
							ham og hun forestillede sig ham i Spidsen for sine Skarer, stormende
							fremad under Folkenes Jubel og Alting veg eller det blev kastet tilside
							som Bølgerne kastes tilside, naar de skummende springe op mod en Sejlers
							brede Bringe. Kartoverne dundrede, Palladsker blinkede og Kugler peb i
							den uvejrsmørke Røg, men han sprængte fremad, kjæk og rank, og ved hans
							Stigremme slæbte Sejren, som der stod i Krøniken, hun havde læst.Fuldt af Beundring og Begejstring lyste hendes Øje paa ham.Ved en pludselig Bevægelse fangede han Blikket. Han drejede Hovedet til
							Siden, saae ned og havde ondt ved at undertrykke et triumferende Smil,
							saa rejste han sig op og lod som om han først nu fik Øje paa Marie
							Grubbe.Fru Rigitze sagde, det var hendes lille Broderdatter og Marie gjorde sin
							Kompliment.Ulrik Christian blev forbavset, ogsaa lidt skuffet ved at erfare at de
							Øjne, der havde seet saaledes paa ham, vare et Barns.»Ma chere,« sagde han lidt spidst og saae ned paa hendes Arbejde, »hun er
							den største Mesterinde i at arbejde geheimt og stille, jeg nogentid har
							kjendt; En har jo intet hørt det Ringeste til hendes Kniplestokke hele
							Tiden.«»Aa!« sagde Marie, der godt forstod ham, »der jeg saae
							Generallieutenanten,« og hun skjød den svære Kniplepude ind i
							Vindueskarmen,  »kom det mig i
							Hu, det mere var Tider til at sørge for Lægevæle end for Huestads.«»Da veed jeg Huer klæder ligesaa charmant i Krigstid som ellers,« sagde
							han og saae paa hende.»Ja, men hvem har Tanker for det i saadanne Tider som nærværendes!«»Mange,« sagde Ulrik Christian, der begyndte at more sig over hendes
							Alvorlighed, »og jeg for een.«»Ja, jeg forstaar,« svarede Marie og saae alvorligt op paa ham, »det er
							jo kuns et Barn, I taler til.« Hun nejede ceremonielt og tog efter
							Knipletøjet.»Tøv lidt, lille Jomfru!«»Aa nej, lad mig intet incomodere Eder længer.«»Hør nu,« sagde han og greb hende haardt om Haandledene og bøjede hende
							over mod sig over Kniplebordet, »hun er mig for Gud en vanskelig Person,
							men,« hviskede han, »har En bedet mig Goddag med et Øjekast som det, hun
							saae paa mig med, saa vil jeg intet, at En en Haandevending efter hilser
							mig saa fattigt Farvel, jeg vil det intet - saa - kys hun mig nu!«Marie trykkede med Taarer i Øjnene sine skjælvende Læber mod hans, han
							slap hende og hun sank ned ved Bordet, med Hovedet hvilende paa sine
							Arme.Marie var ganske fortumlet. Baade den Dag og den næste havde hun en dump
							Fornemmelse af Trældom, af at hun ikke var fri længer. Det var hende som
							var der bleven sat en Fod paa hendes Nakke, som var hun bleven traadt i
							Støvet og ikke kunde rejse sig igjen. Men det var ingen bitter Følelse,
							der var ingen Trods i hendes Tanker, ingen Ønsker om Hævn var der. En
							sælsom Ro var kommen over hendes Sind, ingen flyvende Tog af brogede
							Drømme og heller ingen Længsler mere. Overfor Ulrik Christian følte hun
							ikke noget Bestemt, hun vidste blot at hvis han sagde: kom, maatte hun
							komme, hvis han sagde: gaa, maatte hun fjerne sig. Hun forstod det ikke,
							men saadan var det, det vilde blive ved at være saaledes og anderledes
							kunde det ikke blive.Hun kniplede og syede den ganske Dag med en usædvanlig Udholdenhed og
							mens hun arbejdede nynnede hun alle de modige Viser hun kjendte om
							Elskovs Roser, hvis Farve blegned og aldrigLæeevæle = Charoi.  blomstred
							paany, om Svenden, der maatte forlade sin Mø og drage til det fremmede
							Land, hvorfra han aldrig, aldrig vendte tilbage, og om Fangen, der sad i
							det skumle Taarn saa sørgelig længe og hvordan saa først hans ædle Falk
							den døde, dernæst hans trofaste Hund døde og sidst hans gode Ganger graa døde, men hans troløse Viv Malvina hun levede
							frydelig og fro og uden Sorger. De Viser sang hun og mange andre og
							imellem sukkede hun, imellem var hun lige ved at græde, saa Lucie troede
							hun var syg og vilde have, hun skulde lægge Vejbredblade i sine
							Strømper.Da Ulrik Christian et Par Dage efter atter saae ind og talte mildt og
							venligt til hende, var ogsaa hun som om der intet havde været dem
							imellem; men hun saae med en barnagtig Nysgjerrighed paa de store hvide
							Hænder, der havde taget saa haardt paa hende og hun spejdede efter, hvad
							det havde været i hans Øje og hans Stemme, der saaledes havde kunnet
							kyse hende, og ogsaa Munden med det smale nedadbøjede Overskjæg
							betragtede hun, men stjaalent og med en hemmeligt kildrende Skræk.I den nærmest følgende Tid kom han næsten hver eller hveranden Dag og
							Marie Grubbe blev mere og mere optaget af ham. Naar han var borte, var
							der øde og livløst i den gamle Gaard, syntes hun, og hun længtes efter
							ham som den Søvnløse længes efter at det skal blive Dag, men naar han
							saa kom, var hendes Glæde dog aldrig fuld og fri, hun følte sig altid
							saa usikker overfor ham.En Nat drømte hun at hun saa ham ride gjennem den tætopfyldte Gade
							ligesom hin første Aften, men der lød ingen Jubel og alle Ansigter saae
							koldt og ligegyldigt paa ham, hun selv blev bange i Tavsheden og turde
							ikke smile til ham, men gjemte sig bag Hoben; da saae han sig om med et
							spørgende, underlig vemodigt Blik, og det fæstede sig paa hende, det
							Blik, og hun trængte sig frem gjennem Folkestimlen, kastede sig ned lige
							for hans Hest og den satte sine kolde Jernsko paa hendes Nakke ...Hun vaagnede, satte sig op i Sengen og saae sig forbavset om i det kolde
							maanelyse Kammer: ak, det var kun en Drøm! og hun sukkede, hun vilde dog
							saa gjerne vise ham, hvor højt hun elskede ham. -Ja saadan var
							det, hun havde ikke vidst det før, hun elskede ham. Det blev hende som
							hun laa i Ild, ved den Tanke, det flimrede for hendes Øjne og alle
							Hjertets Pulse banked, banked, banked. Hun elskede ham; hvor det var
							forunderligt at sige, hun elskede ham! saa herligt var det. saa stolt,
							saa mægfigt virkeligt. men dog saa uvirkeligt  Herregud, hvad kunde det hjælpe, hun elskede
							... og hun fik Taarer i Øjnene af Medlidenhed med sig selv - men
							alligevel! og hun gjemte sig lunt og blødt under Dynen igjen, det var
							dog dejligt at ligge og tænke paa ham saadan og paa sin Kjærlighed, sin
							store, store Kjærlighed.Næste Gang Marie saae Ulrik Christian var der ingen Følelse af Usikkerhed
							hos hende, tvertimod, den Hemmelighed hun bar paa, gjorde hende
							betydelig i hendes egne Øjne og Frygten for at røbe den gjorde hendes
							Væsen mere behersket, næsten voksent. Der kom nu en dejlig Tid fuld af
							Drømme og fuld af Længsler, en fantastisk dejlig Tid; eller var det ikke
							dejligt, naar Ulrik Christian gik, skjult for ham og alle Andre, at
							tilkaste ham Hundrede af Fingerkys eller naar han kom, da at forestille
							sig, hvordan hendes elskede Ven vilde tage hende i Favn, kalde hende ved
							alle Verdens søde Navne og sætte sig hos hende og hvordan de saa vilde
							se hinanden i Øjnene - længe, og hun vilde lade sin Haand glide gjennem
							hans bløde, brune buklede Haar? Hvad gjorde vel det, at det ikke skete,
							tvertimod, hun blev ganske rød ved Tanken om at det var Noget, der
							virkelig kunde ske.Det var skjønne, lykkelige Dage, men saa var det at Ulrik Christian sidst
							i November blev saa farligt syg. Hans Helbred, der længe havde været
							svækket af Udskejelser i alle mulige Retninger, havde maaske ikke kunnet
							udholde den vedholdende Nattevaagen og det anstrengende Arbejde, der var
							forbunden med hans Post, eller maaske det ogsaa var nye Udskejelser, der
							havde spændt Buen for højt. En smertefuld, tærende Sygdom med vilde
							Febersyner og evindelig Uro brød løs og tog efter kort Tids Forløb en
							saa farlig Vending, at det var øjensynligt at Sotens Navn var Døden.Det var den ellevte December.I det store, læderbrune Gemak, der førte ind til Ulrik Christians
							Sygeværelse, gik kongelig Confessionarius Hans Didrichsen Bartskjær
							urolig frem og tilbage over det med kunstigt flettede straamaatter
							belagte Gulv. Han standsede aandsfraværende foran Malerierne paa Væggene
							og betragtede tilsyneladende med stor Opmærksomhed de bare, fyldige
							Nymfer, der laa udstrakte i Skyggen af mørke Træer, de badende Susanner
							og den sødlige Judith med de kraftige, nøgne Arme; men længe formaaede
							de ikke at fængsle ham, han gik hen til Vinduet og lod Blikket rastløs
							vandre om fra den graahvide Himmel til de vaade, glindsende Kobbertag og
							de langlige Dynger af grumset 
							Tøsne nede i Slotsgaarden. Saa begyndte han igjen sin urolige Vandring,
							mumlende og gestikulerende.Det syntes ham de gik med Døren, han standsede pludseligt og lyttede:
							nej! Saa trak han Vejret tungt og lod sig falde ned paa en Stol og der
							sad han og sukkede og gned beklemt sine Haandflader mod hinanden, da
							Døren virkelig gik op og et halvgammelt Fruentimmer med en stor
							Falbeladekappe af rødprikket Tøj forsigtigt vinkede ad ham.Præsten tog sig sammen, stak Alterbogen under Armen, glattede paa sin
							Samarie og traadte ind i Sygeværelset.Det var en stor, oval Stue; fra Gulv til Loft med mørkt Panel, fra hvis
							stærkt dybede Midtfyldninger en Rad grimme, broget malede Hoveder af
							Tyrker og Morer grinede frem med hvide Tænder. Et tyndt, blaagraat
							Klæde, hvormed det smale dybe Gittervindue var hængt til forneden, holdt
							den nederste Halvdel af Stuen i et dybt Halvmørke, medens Lyset spillede
							frit paa Loftsmaleriet, hvor Heste, Vaaben og nøgne Legemer vare samlede
							i en uopløselig Forvirring, og paa Himmelsengens Baldakin med dens
							sølvfryndsede Omhæng af gult Damassin.En varm, af Salver og andre Medikamenter beklumret Luft, slog Præsten
							imøde som han traadte ind og var ved at tage Vejret fra ham. Han greb
							efter en Stol og støttet til den saae han i sin Svimmelhed Alting dreje
							sig forbi, Bordet med Flasker, Phioler og Uringlas, Vinduet,
							Sygevogtersken med hendes Kappe, Sengen med den Syge, Vaabenstativet og
							den aabne Dør ind til Naboværelset, hvor Ilden blussede i Kaminen.»Guds Fred, Herre!« hilste han med skjælvende Røst, da Svimmelheden havde
							fortaget sig.»Hvad i Helvede vil han her?« brølede den Syge og lettede sig op i
							Sengen.»Gemach, gnädigster Herr, gemach,« tydsede Ane Skomagers, Sygekonen, og
							gik hen mod Sengen og strøg kjærtegnende hen over Dynen, »es is de
							hochwürdige Confessionar sejner Majestät, der hiegeschicket is und Euch
							beichten soll.«»Naadigste Herre! ædle Hr. Gyldenleu!« begyndte Præsten og nærmede sig
							Sengen, »vel veed jeg, I intet haver hørt til de enfoldige Vise eller
							vise Enfoldige, som haver havt Herrens Ord til deres idelige Støttestav
							og hans Hus til deres stadige Herberge, og skjøndt den  Gud, der lader Tordenens Kartover
							drøne, ogsaa er den Gud, som holder Sejrens gyldne Palmer eller
							Nederlagets bloddryppende Cypresser i sin Haand, saa er det dog for
							Mennesken' om ikke til at undskylde, saa dog til at begribe, at den,
							hvem meget Folk er givet at byde over og at foregaa med sit vaillante
							Exemple, kan for en Stund forgjætte at vi ere som idel Intet, som et
							svajende Siv, ja, som kraftløse Ymper i Verdens Skaberes vældige Hænder
							og at han daarligen tænker: dette haver jeg udrettet, denne Daad er en
							Frugt, som jeg haver bragt til Modenhed og til Fuldkommelse. Men,
							dyrebare Herre! nu I her er hvilendes paa Eders haarde Smertensleje, nu
							haver visseligen den Gud, som er Kjærlighedens huldrige Gud, oplyset
							Eders Forstand og tilvendet sig Eders Hjerte, saa at I med Angst og
							Bævelse haver lidet efter at bekjende Eders utoede Synder, at I med
							Fortrøstning kunde modtage den Naade og Tilgivelse, han med baade
							kjærlige Hænder rækker Eder i Møde til Anammelse. Angerens Orme med de
							hvasse Tænder ...«»Kryds mig for og Kryds mig bag, Bod og Bedring, Syndernes Forladelse og
							det evige Liv,« vrængede Ulrik Christian og satte sig helt op i Sengen,
							»tror han, surfjæsede Skaldenakke han er, tror han, fordi Ens Ben bulner
							ud af Kroppen i Stumper og Skjæver, En for den Sags Skyld skulde blive
							mere genegen til at høre paa hans Præstepjadder?«»Naadigste Herre, I misbruger højligen det Privilegium, Eders høje Stand
							og endmere Eders ynkværdige Sygdom giver Eder, til unødigen at
							overskjælde en Kirkens ringe Tjenere, som ikkuns gjør sin Pligt ved at
							søge at vende Eders Tanker til det for Eder visseligen ene Fornødne. Ak,
							høje Herre, det hjælper kuns lidet at stampe mod Braaden! har ikke denne
							fortærende Sot, som haver slagen Eders Legeme, lært Eder, at Ingen kan
							undgaa Herrens Straffedomme og at Himlens Svøbeslag falder paa Høje som
							paa Lave ?«Ulrik Christian afbrød ham leende: »der taler I, Helved fortære mig, som
							en uvittig Pog; det, der mig nager, det har jeg ærligen og redeligen
							skaffet mig selv, og dersom I tror, at Himmel eller Helved' skikker Folk
							saadant paa, saa skal jeg sige Jer, at de faar det ved Drik og ved
							Nattesvir og ved Galanteri, og den Slags Ting, det kan I stole paa. Naa,
							men tag han mig nu sine højlærde Ben ud af Kammerset her det Forteste
							han kan, ellers skal jeg ...«Her fik han et af sine Anfald og medens han vred og vaandede sig  under heftige Smerter, svor og
							bandte han saa bespottelig og saa kurieus forfærdeligt, at Præsten blev
							bleg af Forargelse og Rædsel og han bad til Gud om Styrke og
							overbevisende Kraft, at det dog maatte forundes ham at gjøre denne saa
							haardt forsømte Sjæl tilgængelig for Religionens Sandhed og herlige
							Trøst, og da den Syge igjen var bleven rolig, begyndte han atter:
							»Herre, Herre! med grædendes Røst anraaber og bønfalder jeg Eder at lade
							af med saadan vederstyggelig Banden og Sværgen; betænk dog at Øksen alt
							ligger ved Træets Rod og at det bradt skal afhugges og kastes paa Ilden,
							om det farer fort med sin Goldhed og intet i den ellevte Time bryder ud
							i Blomst og sætter Frugt! Lad af med Eders usalige Viderspændstighed og
							kast Eder fuld af Ruelse og Bøn for vor Frelseres Fødder ...«Ulrik Christian havde, da Præsten begyndte, sat sig op paa Hovedgjærdet
							og nu viste han truende mod Døren og raabte den ene Gang efter den
							anden: »H'raus, Præst! h'raus, marche! jeg taal' ham intet længer!«»Og kjære Herre,« fortsatte Præsten, »om I gjør Eder haard, fordi I
							mistvivler om at finde Naade fordi Eders Syndebjerg er saa overmaade,
							saa hør da med Jubel, at Guds Naadsens Væld er uudtømmeligt ...«»Galne Præstehund, gaar han nu!« hvæsede Ulrik Christian frem mellem de
							sammenbidte Tænder, »ejns - zwej -!«»og om Eders Synder vare røde som Blod, ja, som tyriske Purpur ...«»Rechtsum!«»han skal dog gjøre dem hvide som Libanons ...«»Saa skal da ogsaa St. Satan og alle hans hellige Engle,« brølte Ulrik
							Christian, idet han sprang ud af Sengen, snappede en Kaarde fra
							Vaabenstativet og stødte heftigt efter Præsten, men denne havde hurtigt
							bjerget sig ind i Sideværelset og slaaet Døren i efter sig. Ulrik
							Christian løb nu rasende mod Døren, faldt saa magtesløs om paa Gulvet og
							maatte løftes op i Sengen, men han tog Kaarden med sig.Resten af Formiddagen gik hen i døsig Ro, han havde ingen Smerter, og den
							Mathed, der var kommen over ham, fandt han behagelig og velgjørende. Han
							laa og stirrede paa de smaa Lysprikker, som trængte sig ind mellem
							Traadene i Klædet, der var hængt for Vinduet og talte de sorte Ringe i
							Jerngitret Imellem smilte han fornøjet, naar han kom til at tænke paa
							Præstejagten og blev kun gnaven 
							hvergang Ane Skomagers vilde have, han skulde lukke Øjnene og forsøge
							paa at sove.Lidt over Middag bankedes der haardt paa Døren og umiddelbart efter
							traadte Præsten ved Trinitatis, Mag. Jens Justesen, ind. Den store
							føerladne Mand med de grove, kraftige Træk, kort sort Haar og store,
							dybtliggende Øjne, traadte straks hen til Sengen og hilste: Goddag.Saasnart Ulrik Christian saae, der atter var en Præst for hans Seng, blev
							han saa rasende, at han rystede paa alle Lemmer, og Eder og Skjældsord
							foer ud af ham mod Præsten, mod Ane Skomagers, der ikke bedre kunde vare
							hans Fred, og mod Gud i Himlen og alle hellige Ting.»Ti stille, Menneskebarn!« dundrede Hr. Jens, »er det en Mund at føre for
							En, der alt har sit ene Ben i Graven? Brug I heller den flakkende
							Livsfunke, der end er i Jer, til at gjøre Eders Fred med Vorherre, end
							til at yppe Kiv med Mennesken'. I bær' Jer jo ad som de Misdædere og
							Ugjerningsmænd, der, naar deres Dom er falden og de ser, de intet kunde
							undgaa Tængerne og Øksen, der holdes dem i Beredskab, da i deres usle
							Afmægtighed true og skjælde mod Gud Vorherre med skidne
							Vanvittighedsord, for dermed at sætte Mod i sig selv og saalunde holde
							sig oppe over den Sø af hartad dyrisk Sønderknuselse, den lamslagne
							Fejghedstilstand og trælleagtig mistrøstige Anger, i hvilken dog slige
							Kumpaner paa det Sidste hensynke, og som de fast mere have i Frygt end
							Døden og Dødsens Pinsler.«Ulrik Christian hørte roligt til, indtil han havde faaet listet Kaarden
							frem over Dynen, da raabte han: »var dig, Præstevom!« og gjorde et
							Udfald efter Hr. Jens, men denne afparerede sikkert Stødet med sin brede
							Alterbog.»Lad dog slige Pagenstreger fare,« sagde han haanligt, »dertil er vi vel
							begge to for gode, og nu hun derhenne,« og han vendte sig mod Ane
							Skomagers, »er det bedst hun lader os ene.«Ane gik, Præsten trak sin Stol hen mod Sengen og Ulrik Christian lagde
							Kaarden fra sig ovenpaa Dynen.Saa talte Hr. Jens med vakre Ord om Synden og Syndens Sold, om Guds
							Kjærlighed til Menneskenes Børn og om Døden paa Korset.Mens Præsten talte, laa Ulrik Christian og legede med Kaarden, at Lyset
							kunde spille paa den blanke Klinge, og han bandede, nynnede Stumper af
							utugtige Viser og vilde afbryde ham med gudsbespottelige Spørgsmaal, men
							Hr. Jens lod sig ikke forstyrre og talte videre om  de syv Korsens Ord, om den hellige Nadvere, om
							Syndernes Forladelse og Himmerigs Glæde.Men saa rejste Ulrik Christian sig overende i Sengen og sagde lige i
							Ansigtet paa Hr. Jens: »det er idel Løgn og Digt tilhobe.«»Fanden skal tage mig som jeg staar, er det sandt!« raabte Præsten,
							»hvert evige Ord,« og han slog i Bordet, saa Krukker og Glas ramlede
							mellem hinanden og nu rejste han sig op og med streng Røst talte han ham
							til og sagde: »I fortjente, jeg i min Retfærdigheds Vrede rystede Støvet
							fra mine Fodsaaler og lod Eder ligge ene her tilbage som et sikkert
							Bytte for Djævelen og hans Rige, thi did skal I visseligen komme. I er
							af dem, som dagligen nagle den Herre Jesum ind til Korsens Galge og for
							dem er al Helvedes Gaarde beredt. Spot intet ad Helvedes frygtelige
							Navn, thi det er en Lyd, som har i sig en Ild af Pine, ja som slutter i
							sig inde de Martredes og Vaandefuldes jammerlige Skrig og Smertes
							Gnidsel! Ak, Helvedes Nød og Kvaler er større end noget Menneske kan
							fatte, thi om En døde radebrækket og under Kneb af gloendes Tænger og
							han vaagnede udi Helvedes Ild, han vilde længes til sin Bøddelsted som
							til Abrahams Skjød. Vel er Sot og Sygdomme bedske for Menneskens Kjød,
							naar de som en Trækvind piner sig Tomme for Tomme gjennem alle Fibre og
							naar de spænder Senerne som de skulde briste, naar de brænder som salten
							Ild i Livets Indvolde og gnaver med sløve Tænder paa Legemets inderste
							Marv, men Helvedes Kvaler er som en susende Stormvind af Smerter, der
							slider i alle Ledemods mindste Led, som et hvirvlendes Uvejr af
							ufattelige Veer, en evig Hvirvel af Jammer og Pine, thi som een Bølge
							skyller mod Stranden og en næste følger og den næste igjen i al
							Evindelighed, saaledes følge Helvedes skoldende Sting og Hug paa
							hinanden evig og evindelig og uden Ende og uden Ophør.«Den Syge saae sig forvildet omkring, »jeg vil intet,« mumlede han, »jeg
							vil intet; jeg har hverken at skaffe med Jeres Helved' eller Himmerig;
							jeg vil dø, eneste og aleneste dø og Ingenting andet.«»I skal visseligen dø,« sagde Præsten, »men for Enden af Dødsens mørke
							Gang der er kuns tvende Porte, een ind til Himmerigs Glæde og een til
							Helvedes Jammer, og der er ingen anden Vej at komme, visseligen ingen.«»Jo der er, Præst, jo, der er, - er der
							ikke? svar! er der ikke en dyb, dyb Grav, digt hos, for dem, der gik
							deres egne Veje, en dyb, sort Grav ned til Ingenting, slet ingen Verdens
							Ting ?«»De, der gik deres egne Veje, de styre mod Djævelens Rige; det myldrer af
							dem for Helvedes Porte, Høje og Lave, Gamle og Unge, de skubbes og
							drages for at undgaa den gabendes Svælg og de raabe ynkeligen paa den
							Gud, hvis Vej de intet vilde følge, at han skal føre dennem bort.
							Afgrundenes Skrig er over deres Hoveder og de krympe sig i Rædsel og
							Elende, men Helvedes Porte skal lukke sig over dem som Vandene lukke sig
							over den Druknede.«»Er det nu Noget, I fortæller, er det? Ved Eders ærlige Navn, er det
							andet end som Digt ?«»Ja!«»Jamen jeg vil intet jeg vil være Jeres Vorherre foruden, jeg vil slet
							intet udi Himmerig, bare dø.«»Saa far da hen til de evig Fordømtes gruelige Pinested, hvor den
							uendelige Svovlsøs kogende Bølger omkaster de usalige Skarer, hvis
							Lemmer trækkes i Kvalens Kramper og hvis hede Munde suger efter Vejr
							imellem Overfladens spillende Luer. - Jeg ser deres Kropper
							drives om som hvide Maager paa Havet, ja som flyvendes Fraade i blæsende
							Storm, og deres Skrig ere som Jordens Brølen, naar Jordskjælv ryster
							dens Indvolde og deres Jammer er uden Navne. Ak! at mit Hjærte turde
							bede dig løs, du Arme! men Naaden haver tilhyllet sit Aasyn og
							Barmhjertighedens Sol er gangen under.«»Men saa hjælp mig da, hjælp mig, Præst!« stønnede Ulrik Christian, »hvad
							er du Præst for, naar du intet kan hjælpe? bed! for Guds Skyld bed! er
							der ingen Bønner i din Mund? eller giv mig din Vin og dit Brød, der er
							jo Frelse, siger de, i Vinen og Brødet; eller er det Løgn, lutter
							forsmædelig Løgn? jeg vil krybe for din Gud som en angergiven Pog, han
							er jo saa stærk, saa uretfærdig stærk, saa trøstesløs mægtig; gjør ham
							god, din Gud, gjør ham god imod mig, jeg bøjer mig, jeg bøjer mig, jeg
							kan jo ikke mere!«»Bed!«»Ja, jeg vil bede, jeg vil bede saameget det skal være -ja!« og han lagde
							sig paa Knæ i Sengen og foldede Hænderne, »er det ret?« spurgte han og
							saae hen til Hr. Jens, »og hvad skal jeg sige?«Præsten svarede ikke.En Stund laa Ulrik Christian saaledes og stirrede opad med store,
							feberstraalende Øjne, »der er ingen Ord, Præst!« klynkede han, »Herre
							Jesus! de er borte allesammen,« og han sank grædende sammen. Pludselig foer han op, greb sm Kaarde, brød den itu og raabte: »Herre Jesus Christus, se, jeg brækker min Kaarde!« og han holdt
							de blanke Klingestykker i Vejret: »Pardon, Jesus, Pardon!«Præsten talte nu Forsoningens Ord til ham og skyndte sig med at berette
							ham, da han ikke saae ud til at have meget igjen.Saa kaldte Hr. Jens paa Ane Skomagers og gik.Da Sygdommen ansaaes for smitsom, kom der ingen af de Nærmeste ind til
							den Syge, men i et Gemak nedenunder var nogle Slægtninge og Venner,
							Kongens Livmedikus og et Par Hofkavalerer samlede for at modtage de
							Besøg af Adelspersoner, Gesandter, Officerer, Hoffolk og Raadmænd, som
							kom for at spørge til hans Befindende. Sygeværelsets Fred blev derfor
							ikke forstyrret og Ulrik Christian var atter allene med Ane Skomagers.Det begyndte at skumre, Ane lagde noget Brænde til Ilden i Kaminen, fik
							et Par Lys tændt, tog sin Bønnebog frem og satte sig lunt tilrette; hun
							trak sin Kappe fremefter og faldt snart i Søvn. Ude i Forværelset var
							der bleven posteret en Badskærer og en Lakaj i Tilfælde af at der skulde
							komme Noget paa; de laa nu begge to paa Gulvet henne ved Vinduet og
							spillede Tærninger paa Straamaatten for at det ikke skulde rasle og de
							var saa optagne af deres Spil, at de ikke mærkede at der var En, der
							listede sig gjennem Stuen, før de hørte Sygeværelsets Dør lukke sig
							efter den.Det var Medikus, sagde de og saae forskrækkede paa hinanden.Det var Marie Grubbe.Hun nærmede sig lydløst Sengen og bøjede sig over den Syge, der laa
							stille hen og blundede. I det døsige, usikre Lys saae han saa bleg og
							fremmed ud, Panden saa dødningehvid, Øjelaagene saa sælsomt store og de
							magre, voksgule Hænder famlede matte og hjælpeløse om paa det mørkeblaa
							Bolster.Marie græd »Er du saa syg?« mumlede hun. Hun lagde sig ned paa Knæ foran
							Sengen, støttede sine Albuer paa Sengestokken og saae ham lige ind i
							Ansigtet.Han vaandede sig og slog Øjnene op. Søgende og uroligt var Blikket.»Ulrik Christian!« sagde hun og lagde sin Haand paa hans Skulder.»Er her flere ?« stønnede han mat.Hun rystede paa Hovedet »Er du meget syg?« spurgte hun.»Ja, det er snart forbi med mig.«»Nej, nej! det maa det intet være, for hvem har jeg tilbage, naar du gaar
							hen? Nej, nej, hvor skal jeg holde det ud?«»At leve! - det er let at leve; men jeg har faaet Dødsens Brød og Dødsens
							Vin jeg maa dø .. Ja, ja, ja ... Brød og Vin, Kjød og Blod -tror du, det
							kan ... nej, nej, Jesu Christi Navn, Jesu Christi Navn! Bed en Bøn,
							Barn, ret en stærk Bøn!«Marie foldede sine Hænder og bad.»Amen, Amen! bed igjen! jeg er saa stor en Syndere, Barn, der maa saa
							meget til, bed igjen, en lang Bøn med mange Ord - mange Ord! -aa, nej?
							hvad er det nu? hvorfor drejer Sengen? - hold fast, hold fast! den gaar
							rundt... som et hvirvlendes Uvejr af mange Piner, en evig Hvirvel af
							Kval og ... ha, ha, ha ... er jeg drukken igjen ? hvad er det for Spil!
							og hvad Satan har jeg da drukken? - Vin! -ja vist, det var Vin, jeg
							drak! ha, ha, lustig, mein Kind, lustig! kys mig, min Høne!Herzen und küssen Ist Himmel auf Erd ...kys igjen min Snut, jeg er saa kold, men du er rund og varm ... kys mig
							varm ? - og du er hvid og trind og hvid og glat....«Han havde slaaet sine Arme om Marie og knugede det forskrækkede Barn ind
							til sig. I det samme vaagnede Ane Skomagers og saae den Syge sidde og
							gantes med et fremmed Fruentimmer. Truende holdt hun sin Bønnebog op i
							Vejret og raabte: »h'raus du höllisch Weib - sitzt mich das lose Ding
							und tändeliret mit de sterbende Gnad'! h'raus wer du bist - elender Bote
							des Menschenfeindes, des lebendigen Teufels!«»Teufel!« brølede Ulrik Christian og slyngede forfærdet Marie Grubbe fra
							sig. »Vig bort Satan! ud, ud!« og han slog Kors paa Kors, »o, du
							forbandede Djævel! du vilde bringe mig til Synd i mit sidste Aandepust,
							i den sidste Time, hvor En skal være saa forsigtig, bort, bort i Herrens
							velsignede Navn, du forbandede Gestalt.« Med vidtopspilede Øjne og
							Forfærdelse i hvert Træk stod han op i Sengen og pegte mod Døren.Maalløs og ude af sig selv af Rædsel styrtede Marie ud.Den Syge kastede sig ned og bad og bad, mens Ane Skomagers højt og
							langsomt læste den ene Bøn efter den anden af sin storstilede Bog.Et Par Timer efter døde Ulrik Christian.VIEfter Stormen paa Kjøbenhavn i Februar Nioghalvtreds trak Svensken sig
							tilbage og nøjedes med at holde Byen indesluttet.De Belejrede aandede nu friere, Krigens Byrder blev mindre tunge end før,
							man fik Aanderum til at glæde sig over det, man havde gjort og over det,
							man havde vundet, baade af Ære og Privilegier. Vel var der de, der havde
							faaet Smag paa det bevægede Krigerliv og som med Mismod saae en trist,
							kjedsommelig Fredstid udfolde sine dagligdags Scener, men Hovedmassen af
							Befolkningen var glad og følte sig let om Hjærtet. Og Glæden fik Luft i
							muntre Lag, thi alle de Bryllupper, Barselgilder og Fæstensøl, der vare
							blevne holdte tilbage mens Fjenden var saa knugende nær, de samlede nu
							glade Skarer i hver en Gyde og Gænge i Byen.Nu blev der ogsaa Tid til at bekjæftige sig med sine Naboer og til at
							gjøre Skjæven i deres Øjne til Bjælker. Der blev Tid til at bagtale
							hinanden, misunde og hade hinanden. Brødnid og Lykkenid levede kraftigt
							op og gammelt Fjendskab slog ud i nyt Nag og ny Hævntørst. En var der,
							som i den seneste Tid havde forøget Tallet paa sine Fjender og næsten
							samlet Alles Had over sit Hoved og det var Corfitz Ulfeldt. Ham kunde
							man nu ikke ramme, thi han var tryg i Fjendens Lejr; men de af hans og
							hans Hustrus Slægtninge, som man troede vare venligt sindede mod ham,
							dem betragtede man med mistænksomme Blikke, belurede og fortrædigede dem
							og Hoffet kjendte dem ikke.Det var vel ikke mange dette gjaldt, men blandt de faa var Sofie Urne,
							Ulrik Frederiks Fæstemø.Dronningen, der mere hadede Ulfeldts Hustru end hun hadede Ulfeldt selv,
							havde fra Begyndelsen af været imod Ulrik Frederiks Forbindelse med en
							Dame, der var saa nært knyttet til Eleonore Christine, og nu da Ulfeldts
							sidste Handlinger havde stillet ham og hans i et endnu hadefuldere Lys
							end tidligere, begyndte hun igjen, baade hos Kongen og hos Andre, at
							arbejde hen til at faa Forbindelsen hævet.Det varede ikke længe før Kongen havde samme Ønske som Dronningen, thi
							man havde skildret ham den virkelig intriguante Sofie Urne som saa
							listig og farlig og Ulrik Frederik som saa letsindig og let at lede at
							det blev ham klart, hvormegen Fortrædelighed og Ufred, der heraf kunde
							vokse frem; men han havde nu engang givet sit Minde og var altfor om
							over sit Ord og sin Ære til at tage det tilbage. Han forsøgte derfor at
							overtale Ulrik Frederik. Han viste ham hvor let det gode Forhold, hvori
							han stod til Hoffet, kunde forstyrres ved en Person, der med Rette var
							ham og Dronningen saa meget imod, da hendes Sympathier saa ganske var
							for Kongehusets Fjender og endvidere hvorledes han stod sin egen Lykke i
							Vejen, idet der vanskelig blev den vigtige Æresposter betroet, som
							vidstes under stadig Paavirkning af en Hoffet fjendtlig Kreds. Endelig
							tydede han hen til Jomfru Sofies intriguante Karakter og yttrede sin
							Tvivl om at hun virkelig bar Kjærlighed til ham, thi en ret og oprigtig
							Kjærlighed, sagde han, vilde hellere have forsaget end at bringe sin
							Objekt i Vaade og Vanskelighed, hellere sørgende have holdt sig fordækt
							end jubilerende aabenbare sig, men Jomfru Sofie havde ikke gjort sig
							Skrupler, tvertimod hun havde benyttet sig af hans Ungdom og blinde
							Elskov. Saaledes talte Kongen, men han kom ingen Vegne med Ulrik
							Frederik, thi han havde i frisk Minde hvormegen Overtalelse det havde
							kostet ham at faa Jomfruen til at give sit Sindelag tilkjende, og da han
							gik fra Kongen, var han endnu fastere end før besluttet paa at Intet
							skulde skille dem ad Hans Bejlen til Sofie var det første alvorlige
							Skridt han i sit Liv havde taget og han satte sin Ære i at det blev
							taget fuldt ud, der havde altid været saamange Hænder rede til at lede
							og føre ham, men han var nu for gammel, han kunde gaa alene og han vilde
							det. Hvad var Hoffet og Kongens Naade, hvad var Glands og Ære for ham
							mod hans Kjærlighed, kun for den vilde han kæmpe og savne, kun i den
							vilde han leve.Men Kongen lod Christoffer Urne vide, at han var imod Forbindelsen, og
							Huset blev derfor lukket for Ulrik Frederik, som nu kun i Smug kunde
							besøge Jomfru Sofie. I Begyndelsen var dette som Blæst til brændende
							Lue, men efterhaanden voldte det, at han sjeldnere saae sin Fæstemø, at
							han blev mere klarsynet over for hende og der var Øjeblikke, hvor han
							tvivlede om hendes Kjærlighed, ja end ikke ret vidste om hun hin
							Sommerdag ikke havde draget ham fremad, medens hun syntes at holde ham
							tilbage.Hoffet, der hidtil havde taget imod ham med aabne Arme, viste ham nu en
							isnende Kulde. Kongen, der før saa varmt havde beskjæftiget sig med hans
							Fremtid, var nu Ligegyldigheden selv; nu var der ingen Hænder strakte
							frem for at lede ham og han begyndte at savne dem, han var slet ikke den
							Mand, der duede til at stævne mod Strømmen, blot
							den ikke bar med, var han modløs. Fra hans
							Fødsel var der lagt ham en gylden Traad ihænde, blot han fulgte den, gik
							det opad til Lykke og Ære, den havde han sluppet for selv at finde sig
							frem, endnu glimtede den for ham, - skulde han gribe den igjen? Han
							kunde ikke mande sig op til at trodse Kongen, han kunde ikke slippe
							Sofie; ad Krogveje maatte han liste sig til at besøge hende, hans
							Stolthed led ved denne uværdige Snigen sig frem, det var ham næsten det
							Haardeste af Alt, han var vant til at komme i Pomp og Pragt, vant til at
							tage i Fyrstestil hvert Skridt han tog, og dette var saa ganske
							anderledes. Dage gik og Uger gik med daadløs Grubien og dødfødte Planer,
							han lededes ved sin Raadløshed, kom i Foragt for sig selv, og saa
							Tvivlen: havde ikke hans evindelige Tøven dræbt hendes Kjærlighed eller
							havde hun aldrig elsket ham, hun var saa klog sagde de, ja vist var hun
							klog, men var hun saa klog, som de sagde ? aa
							nej, hvad var da Kjærlighed, naar hun ikke elskede, og dog, og dog ...Bagom Christoffer Urnes Have gik der en lille Smøge, ikke bredere end at
							en Mand kunde klemme sig igjennem den; den Vej var det Ulrik Frederik
							maatte gaa naar han vilde besøge sin Fæstemø, og han havde da gjerne
							Livsens Korthed med til at holde Vagt for Enden af Smøgen, forat Ingen
							fra Gaden skulde se ham klavre over Plankeværket.Det var en lun, maaneklar Sommernat, en tre fire Timer over Sengetid;
							Daniel havde svøbt sig ind i sin Kappe og sat sig tiisæde paa Resterne
							af et Svinetrug, der fra en tilstødende Gaard var kastet over i Smøgen;
							han var glad tilmode, en Kjende drukken og sad og smaafniste ad sine
							egne lystelige Tanker. Ulrik Frederik var allerede over Plankeværket
							inde i Haven. Hylden duftede stærkt, paa Grønsværet laa Lærred paa Bleg
							i lange, hvide Stykker, det susede sagte i Løntræet over ham og i
							Roserne ved Siden; de var fulde af røde Blomster, men i det stærke
							Maaneskin syntes de ham næsten hvide. Han gik op mod Huset, der laa det
							med sin skjærende hvide Væg og de gulligt glittrende Ruder. Hvor alt var
							stille, straalende og stille ... Nu  sittrede en Faarekyllings svirrende Glastoner
							hen gjennem Luften, Stokrosernes skarpe, blaalige Skygger stod som
							malede paa den hvide Mur, en fin Em steg op over Blegen - nu, Krogen af
							Døren og han var inde i Mørket. Forsigtigt famlede han op ad den gamle
							Trappe, den lumre, krydrede Loftsluft slog ham imøde og under hans
							Fødder knirked og knirked det møre Gulv. Maanen skinnede derind gjennem
							et lille Tagvindue og aftegned i Lys dets firkantede Form midt paa en
							Korndynges jævne Overflade - over Dyngen, Støvet hvirvlede i Skjæret bag
							ham, nu var han ved Gavlkammerets Dør. Den aabnedes indenfra, et svagt,
							rødligt Lysskin lod et Øjeblik Korndyngen, den skraa, sodgule Skorsten
							og Tagets Lægter træde ud af Mørket, saa var det borte og han stod inde
							hos Sofie i Gaardens Klædekammer.Det var lavt og lille, opfyldt med store Linnedskabe, under Loftet hang
							Lærredsposer med Dun og Fjer, gamle Spinderokke stod i Krogene og
							Væggene vare behængte med Knipper af Rødløg og sølvbeslaaet Seletøj.
							Henne under Vinduet, der var lukket med store Træskodder, stod paa en
							messingforsiret Kiste en lille Haandlygte. Sofie aabnede dens Hornrude,
							at den kunde lyse lidt bedre; hendes Haar var løst og hang ned paa
							Ryggen af den Skindbræmmede Klædestrøje, hun havde taget over sin
							Hvergarnskjole, hendes Ansigt var blegt og forgræmmet, men hun smilede
							lystigt og sladrede i Eet væk. Hun havde sat sig paa en lav Skammel,
							foldet Hænder om sine Knæ og snakkede muntert op til Ulrik Frederik, der
							stod og Ingenting sagde, men hun snakkede af Angst, thi hans Tværhed
							havde gjort hende bange.»Nu Junker Tavs og Tvær!« sagde hun, »du siger Intet, er der da i alle de
							hundrede Timer intet kommen dig hundrede Ting, du ønsked at hviske mig
							til, aa, da har dia intet længtes som jeg,« hun pudsede Lyset i Lygten
							med sine Fingre og kastede den glødende Tande paa Gulvet og Ulrik
							Frederik gik uvilkaarligt et Skridt frem og traadte Gnisten ud.»Det var Ret,« vedblev hun, »kom herhen og sæt dig ned, men først maa du
							knæle og sukke og tigge mig god, for nu er det tredie Nat jeg sidder her
							og vaager, igaar og iovergaars sad jeg forgjæves og vented og længtes
							til mine Øjne blev dumme.« Hun løftede truende Haanden: »paa Knæ, Junker
							Troløs! og bed som I bad for Jert Liv;« det sagde hun med spøgende
							Højtidelighed, saa smilte hun og bad  halv bønligt, halv utaalmodigt: »kom nu hen og
							knæl, kom nu hen og knæl!«Ulrik Frederik saae sig næsten uvilligt om, det var saa latterligt at
							knæle her i Christoffer Urnes Pulterkammer, men han knælte dog, lagde
							sin Arm om hendes Liv og skjulte sit Ansigt i hendes Skjød, men han
							sagde Intet.Ogsaa hun tav, beklemt og bange, hun havde set at Ulrik Frederik var bleg
							og forpint og hans Øje sky og uroligt; hendes Haand legede sorgløst med
							hans Haar, men hendes Hjærte bankede heftigt i anelsesfuld Angst.I den Stilling sad de længe.Pludselig sprang Ulrik Frederik op.»Nej, nej!« sagde han, »det kan ikke saadan blive ved! Det veed Gud
							Fader, vor Herre i Himlen, du er mig saa kjær som mit inderste Leveblod,
							saa jeg aldrig veed hvad Liv det bliver at føre, som skal leves dig
							foruden. Men hvad kan det baade? hvortil skal det lede? de staar os jo
							Alle saa haardt imod, der er ikke en Mund, der har Trøst i Mæle, de
							vender sig fra os Een og Hver. Det er som der krøb dem en kold Skygge
							over, naar de nu ser mig; men før, da var det som kom der et Lys naar
							jeg kom. Jeg staar saa allene, Sofie, saa bitterlig, bitterlig ene! Ja
							jeg veed du har varet mig ad - og jeg har Synd og Skam af at bede den
							Bøn jeg vil, men jeg ædes op i denne Strid, den har suget mit Mod og min
							Værdighed bort, saa jeg brændende af Skam, men forknyt og forsømt, beder
							dig: giv mig fri! giv mig mit Ord tilbage, hjærtensdyre Pige!«Sofie havde rejst sig op, hun stod tryg og kold som en Støtte og stirrede
							alvorligt paa ham mens han talte.»Jeg er frugtsommelig,« sagde hun roligt og fast.Havde hun sagt ja, havde hun givet ham fri, Ulrik Frederik følte det, han
							havde ikke taget derimod, han vilde have kastet sig tilbedende for
							hendes Fødder, han vilde have trodset Kongen og dem alle, sikker paa
							hende; men hun gjorde det ikke, hun rykkede kun i hans Lænke for at vise
							ham hvor godt han var bunden, o, hun var klog, som de sagde; det kogte i
							ham, han kunde kastet sig over hende, grebet hende i hendes hvide
							Strube, for at vriste Sandheden ud af hende, for at tvinge hende til at
							lægge hvert Blad i hendes Kjærligheds Rose aaben for ham i hver dets
							Skygge og hver dets Fold, at han dog  kun de faa Vished, men han tvang sig og sagde
							med et Smil: »javist, jeg veed - det var jo ene Spøg, forstaar du vel.«Sofie saae uroligt paa ham, nej det var ikke ene Spøg, det var det ikke,
							hvorfor kom han ikke hen og kyssede hende, hvis det var Spøg, hvorfor
							blev han staaende saa stille der henne i Skyggen, blot hun kunde se hans
							Øjne, nej det var ikke Spøg, han havde spurgt ligesaa alvorligt som hun
							havde svaret, ak det Svar! hun anede hvad hun havde tabt ved det, han
							havde ikke forladt hende, hvis hun havde sagt ja; »o Ulrik Frederik,«
							sagde hun, »jeg havde kuns vort Barn i Tanker, men har du mig intet
							længer kjær, saa gaa, skynd dig at gaa og byg op paa din Lykke jeg
							holder dig intet tilbage.«»Forstaar du da intet, det var kun Spøg; vil du tro,jeg kunde tigge mit
							Ord tilbage og luske bort dermed i Skam og nedrig Skjændsel! Jeg maatte
							jo,« sagde han, »hver den Gang jeg løfted mit Hoved, være i Angst for at
							det Blik, der havde seet min Vanære, skulde mødes med mit og tvinge det
							skamfuldt ned til Jorden,« og han mente hvad han sagde, havde hun elsket
							ham saa inderligt som han havde elsket hende, da maaske, men nu, aldrig.Sofie gik hen til ham, hun lagde sit Hoved paa hans Skulder og græd»Farvel Ulrik Frederik,« sagde hun, »gaa, gaa, intet om jeg kunde binde
							dig med et Haar vilde jeg holde dig tilbage, den Time du længes bort.«Han rystede utaalmodigt paa Hovedet. »Hjærte Sofie,« sagde han og løste
							sig ud af hendes Arme, »lad os nu intet drive Comediespil med hinanden,
							jeg er jo baade dig og mig selv det skyldig at Præsten lægger vore
							Hænder tilsammen, det kan kuns intet ske for snart og derfor skal det
							ogsaa være om et Par Dage, men det skal gaa for sig i al Fordulgthed,
							for det er til ingen Nytte at sætte Verden mere op imod os end sket er.«
							Sofie turde Intet sige dertil og de aftalte hvor og hvorledes det skulde
							sættes i Værk, endelig bad de hinanden kjærligt Farvel.Da Ulrik Frederik kom ned i Haven, var Maanen borte og Alting mørkt,
							enkelte tunge Regndraaber faldt fra den sorte Himmel. I Gaardene galede
							de aarvaagne Haner, men Daniel var falden i Søvn paa sin PostI hans Stadsstue blev en Ugestid efter Jomfru Sofie og Ulrik Frederik
							hemmeligt viede af en fattig Præst. Men Hemmeligheden blev  ikke bedre bevaret end at Dronningen
							et Par Dage efter talte til Kongen derom. Følgen heraf var at Ægteskabet
							en Maanedstid efter ophævedes ved kongelig Ordre og næsten samtidig
							sendtes Jomfru Sofie med hendes Frænders Samtykke til Frøkenklostret i
							Itzehoe.Ulrik Frederik gjorde intet Forsøg paa at afværge dette Skridt; vel følte
							han sig krænket derved, men han var træt og sløvet og bøjede sig i dump
							Mismodighed for det, der som han sagde, nu en Gang saa skulde være.
							Næsten hver Dag var han drukken og han elskede naar Vinen havde gjort
							sin Virkning, for det Par trofaste Svirebrødre, der var hans eneste
							stadige Omgang, grædende og klagende at skildre det søde, fredelige
							Lykkens Liv, som kunde være blevet hans og endte saa altid med
							tungsindige Hentydninger til at hans Levnets Dage var faa i Tal og at de
							snart vilde bære hans knuste Hjærte til den Lægedomssted, hvor Lejet
							redtes i sorte Dun og hvor Ormene var Badskjær.For at gjøre Ende paa dette Levnet lod Kongen ham følge med de Tropper,
							som Hollænderne overførte til Fyen, og herfra vendte han midt i November
							tilbage med Budskabet om Sejren ved Nyborg. Han indtog nu igjen sin
							Plads i Kongens Gunst og i Hoffets Rækker, blev udnævnt til Oberst
							tilhest og syntes nu helt at være bleven sig selv igjen.VIIMarie Grubbe er nu sytten Aar.Den Eftermiddag, hun i Rædsel var flygtet fra Ulrik Christian Gyldenløves
							Dødsleje, var hun kommen styrtende op paa sit Kammer og var gaaet
							hændervridende op og ned ad Gulvet, jamrende sig som stædt i stærke
							legemlige Smerter, saa Lucie ganske aandeløs løb ned til Fru Rigitze og
							bad hende for Guds Skyld endelig se op, hun troede der Noget var
							sprungen inden i Jomfru Marie, og Fru Rigitze kom da ogsaa derop, men
							hun kunde ikke faa et Ord ud af Barnet; hun havde kastet sig ned foran
							en Stol og gjemt sit Ansigt i Hyndet, og til Alt, hvad Fru Rigitze
							spurgte, svarede hun kun, hun vilde hjem, hun vilde hjem, hun kunde nu
							aldrig blive længer, og hun græd og hulkede og rokkede med Hovedet fra
							den ene Side til den anden. Saa gav Fru Rigitze hende et Livfuld Hug og
							skjældte Lucie ud fordi de havde været ved at tage Livet af hende med
							deres Pjank og lod dem saa skjøtte sig selv.Det var Marie ligegyldigt at de slog hende. I hendes Kjærligheds
							lykkelige Dage, var der da bleven budet hende Hug, vilde det have ramt
							hende som den sorteste Ulykke, som den dybeste Beskjæmmelse, men nu var
							det hende ligegyldigt, nu alle hendes Længsler, hendes Tro og hvert
							hendes Haab i een kort Time var visnet, skrumpet sammen og vejret hen.
							Hun tænkte paa, hun en Gang hjemme paa Tjele havde seet Karlene stene en
							Hund ihjel, der var kommen ind i den højgjærdede Andepark; det arme Dyr
							svømmede stumt omkring; op kunde det ikke komme, og Blodet randt af det,
							en Sten saarede det hist, en anden her, og hun huskede, hun bad til Gud
							for hver Sten, der faldt, at den maatte ramme ret dybt, thi Dyret var
							saa elendigt at Skaansel havde været den blodigste Synd. Nu følte hun
							sig selv som den stakkels Diana, og hun bød hver Sorg og Bitterhed
							velkommen, blot den ret vilde ramme, for nu var hun saa ulykkelig at
							Naadesstødet var al hendes Haab og Forlængsel. O, naar det var Enden paa
							al Storhed: en trælleagtig Klynken, et lystent Vanvid og knælende Angst,
							o, saa var der ingen Storhed; den Helt, som hun havde drømt,  han red ud ad Dødens Porte med
							klirrende Spore og ringende Bidsel; med blottet Hoved og sænket Kaarde,
							men ikke med Angst i vidløse Øjne, ikke med Naadesbønner paa skjælvende
							Læber. Der var da ingen straalende Skikkelser at længes frem imod i
							tilbedende Kjærlighed, ingen Sol at stirre sig lysblind paa saa Alt blev
							Straaler og Glands og Farver; mat og graat - Altsammen saa var det mat
							og graat og øde, bundløs Hverdag, lunken Søgnedagsliv tilhobe.Saadan var hendes Tanker i den første Tid, det var hende som havde hun en
							stakket Stund været bortrykket til en forunderlig, rigbroget
							Fabelverden, i hvis varme, livssvangre Luft hele hendes Væsen havde
							foldet sig ud som en underlig fremmed Blomst og straalet Sol fra alle
							Blade og aandet Duft fra alle Aarer, og salig i sit Lys og sin Duft var
							den vokset og vokset, Blad i Mylder ved Blad, Fold bredt ud paa Fold i
							ustandselig Kraft og Fylde. Og nu var det Alt forbi, hun var gold og
							fattig igjen, tom og isnet af Kulde, og saadan var den hele Verden, alle
							de Mennesker, der var til, saa var de saadan. Og dog levede de løs i
							daarlig Travlhed, o, hendes Hjærte blev sygt i hende af Lede ved at se
							dem brede og strække deres usle Armod og stolte lytte efter lødig Klang
							i deres Tomheds Buldren.Nu greb hun begjærligt efter den Skat af gamle Postiller, der saa tidt
							var bleven hende budt og ligesaa tidt vraget, og hun fandt en mismodig
							Trøst i deres strenge Ord om Verdens Elende og alle jordiske Tings
							Forfængelighed, men een Bog, var der, som hun fremfor alle andre hængte
							over og stadig vendte tilbage til, og det var Johannes' Aabenbaring. Hun
							kunde ikke blive træt af at beskue det himmelske Jerusalems Pragt, hun
							udmalte sig det i alle Enkeltheder, gik gjennem dets mindste Stræder og
							saae ind ad alle Døre; hun lod sig blænde af Straaleglandsen fra Sarder
							og Beryl, Chrysopras og Hyacinth, hun hvilede i Perleportenes Skygge og
							spejlede sig i Gadernes gjennemsigtige Guld. Tidt tænkte hun sig ogsaa
							hvordan hun og Lucie og Faster Rigitze og alle de andre i Kjøbenhavn
							vilde te sig, naar den første Engel udgød Guds Vredes Skaal over Jorden
							og naar den anden udgjød sin Skaal, og den tredie sin, længer kom hun
							aldrig, thi hun begyndte altid for fra.Hun var utrættelig i, naar hun sad ved sit Arbejde, at synge lange
							Passionspsalmer med høj og klagende Røst, og var hun ledig, bad hun paa
							lange Bønner af »den Bedendes Kjæde« eller »de tolv gudelige Maaneds
							Stemmer«, for de to kunde hun næsten udenad.Der var i al denne Fromhed endel forklædt Ærgjærrighed, thi vel følte hun
							virkelig Tynge af Syndens Lænker og Længsel efter Samfund med Gud, men
							der laa dog tillige til Grund for alle disse gudelige Øvelser en
							halvklar Lyst til Magt, et halvbevidst Haab om at blive en af de
							udvalgte Fromme, en af de Første i Himmeriges Rige. Hendes Væsen var ved
							Alt dette bleven helt forandret; hun var bleven indesluttet og folkesky
							og ogsaa hendes Udseende blev et andet; hun blev mager og bleg og hendes
							Øjne fik en haard, brændende Glands og det var intet Under; thi
							Apokalypsens frygtelige Syner red lyslevende gjennem hendes Nattedrømme,
							og hele Dagen rugede hendes Tanker over alt hvad Livet havde af Mørkt og
							Tungt, og om Aftenen naar Lucie var falden i Søvn stod hun op af sin
							Seng og fandt et mystisk asketisk Velbehag i at lægge sig paa sine bare
							Knæ paa Gulvet og bede til hendes Ben værkede eller hun ikke mere kunde
							føle sine Fødder af Kulde.Saa var det at den Tid kom da Svensken trak sig tilbage og det hele
							Kjøbenhavn delte sin Tid mellem at skjænke som Vært og drikke som Gjæst,
							og en af de Dage skete der et Omslag hos Marie, thi paa den kom Fru
							Rigitze fulgt af en Skrædderpige op paa Kammeret og fyldte Bord og Stole
							med den Rigdom af Trøjer, Kjoler og perlestukne Huer, som Marie havde
							faaet i Arv efter sin salig Moder; nu var det nemlig bleven funden paa
							Tide at Marie kom til at gaa i voksne Klæder.Det var saa betagende at blive gjort til Gjenstand for al den Travlhed,
							der nu brød ind over det lille Kammer, for al denne Sprætten op og tagen
							Maal og Skjæren til og Rien sammen, og hvor kjært var ikke dette
							poncerøde Atlask, naar det gløded tungt i lange, rige Folder eller
							straalede blankt, hvor det sad tæt og stramt og hvor fængslende, hvor
							vidunderlig fængslende var det ikke at lytte til de ivrige Disputer om,
							hvorvidt hint Silke-Camelot ikke var for tykt til ret at udhæve Ens
							Figur eller om dette tyrkiske Grovgrønt vel vilde passe til Ens Teint!
							Ingen Skrupler, ingen tungsindige Drømmerier kunde staa for denne glade
							straalende Virkelighed. Og nu blot een Gang, at sidde ved Gildesbord,
							- og nu kom hun til Gilder -, med denne snehvide,
							krusede Halskrave blandt andre Jomfruer med ligesaa krusede Kraver, saa
							vilde hele hin Tid være fremmed som en døgngammel Drøm, og blot een Gang
							at have traadt Sarabande og Pavone i sidskjørtet Gyldenstykskjole med
							Kniplingshaandstrømper og med 
							spranget Lin, og hine sjælelige Excesser vilde bringe hendes Kind til at
							brænde af Skamrødme.Og hun kom til at skamme sig, hun kom til at træde Sarabanden og Pavonen,
							for to Gange om Ugen maatte hun nu gaa paa Dandseexercitier sammen med
							andre unge Adelspersoner i Christen Skeels Storstue, hvor en gammel
							Meklenborger informerede dem i Holdning, Pas og Reverentser efter de
							nyeste spanske Facons. Desuden blev hun oplært i at spille paa Luth og
							blev yderligere perfectioneret i det Franske, thi Fru Rigitze havde nu
							saa sine egne Planer.Marie var lykkelig.Ligesom et ungt Fyrstebarn, der har været holdt fangen og nu lige fra
							Fængslets Mulm og Fangevogterens barske Omgang af et jublende Folk
							løftes op paa Tronen, faar Magtens og Ærens Guldring trykket fast paa
							sine Lokker og ser Alt smile sig ærbødigt i Møde, ser Alt bøje sig og
							anerkjende dets Herskerret, saaledes var ogsaa hun fra sit stille Kammer
							traadt ud i Verden, og Alle havde hyldet og smigret hende som havde hun
							været en Dronning, Alle havde smilende bøjet sig for hendes Skjønheds
							Magt.Der er en Blomst, der kaldes for Perlehyacinth, som den er blaa, saaledes
							var hendes Øjne i Farve, men de var som den trillende Dugdraabe i Glands
							og dybe som en Safirsten, der hviler i Skygge. De kunde sænkes saa blyt
							som en sød Tone, der dør, og løfte sig saa kjækt som en Fanfare.
							Vemodigt -ja, naar Dagen kommer, saa ruste Stjernerne med et
							sløret skjælvende Skjær, saadan var hendes Blik, naar det var vemodigt.
							Det kunde hvile saa smilende fortroligt, og da blev det mangen En, som
							naar det i Drømme fjernt, men indtrængende kalder paa Ens Navn, men naar
							det mørknedes i Sorg, haabløst og vaandefuldt, var det som hørtes der
							Blodsdraaber dryppe.Det var det Indtryk, hun gjorde, og hun vidste det, men kun halvvejs,
							havde hun vidst det helt og havde hun været ældre, end hun var, maaske
							hun da vilde være bleven som til Sten ved sin egen Skjønhed og have
							betragtet sig selv som et sjelden kosteligt Klenodie, der kun skulde
							holdes blankt og rigt indfattet, for at det kunde blive Alles Begjær, og
							da koldt og roligt have ladet sig beundre. Men det var nu ikke saa.
							Hendes Skjønhed var saameget ældre end hun selv, og hun havde saa
							pludselig lært dens Magt at kjende, at det varede længe før hendes Væsen
							med Ro og Sikkerhed kunde støtte sig til den og lade sig bære frem af
							den; tværtimod, hun gjorde sig megen Umag for at  behage, blev ikke lidet coquet og meget
							pyntesyg, og hendes Øre inddrak begjærligt hvert smigrende Ord, som
							hendes Øje de beundrende Blikke, og hun gjemte det troligt Altsammen i
							sit Hjærte.Hun var nu sytten Aar og idag var det Søndag, den første Søndag efter
							Fredsslutningen. Om Formiddagen havde hun været til Takkegudstjeneste og
							nu stod hun og pyntede sig til at spadsere en Eftermiddagstour med Fru
							Rigitze.Den hele By var den Dag halvt som i Oprør, for Portene var jo først ved
							Fredsslutningen blevne lukkede op igjen, efter at have været stængede i
							samfulde toogtyve Maaneder. Alle maatte nu derfor ud at se, hvor
							Forstaden havde staaet, hvor Fjenden havde ligget og hvor Vore havde
							kæmpet; man maatte ind i Løbegrave og op paa Brystværn; der skulde
							kigges ind i Minehalsene og pilles ved Skandsekurvene; der havde den staaet og der var den falden, hin havde rykket frem hist og var bleven omringet her,
							og Alting derude var mærkværdigt, fra Kanonlavetternes Hjulspor og
							Vagtblussenes Kul, til det gjennemskudte gamle Plankeværk og de
							solblegede Horsepander, og der var en Fortællen og Forklaren, en
							Formoden og Debatteren, opad Volde og nedad Skandser, opad Vægge og
							nedad Stolper.Gert Pyper og hele hans Familie spanked omkring der og han stamped vel
							hundrede Gange paa Jorden og syntes for det Meste, det lød saa synderlig
							hult, og hans trivelige Ægtemage trak ham angst i Ærmet og bad ham ikke
							være altfor forvoven, men Mester Gert tramped lige haardt endda. Den
							voksne Søn viste sin lille Fæstemø, hvor det var at han var posteret den
							Nat, de skød Hul i hans Dyffels Kavaj, og hvor Rokkedrejerens Søn blev
							skudt Hovedet af; medens de smaa Børn græd over at de ikke maatte
							beholde den Bøssekugle, de havde funden, fordi der kunde være Forgift
							ved den, som Erik Lauritzen sagde, thi han var da ogsaa derude og gik og
							stak i den halvraadne Halm, hvor Barakkerne havde staaet, eftersom han
							mindedes en Historie om en Soldat, der blev hængt for Magdeborg, og
							under hvis Hovedgjærde syv af hans Kammerater fandt saamange Penge, at
							de deserterede da Plyndringen af Staden skulde til at gaa for sig.Ja, der var ret en Gaaen og Kommen, de grønne Marker og hvidgraa Veje var
							prikkende sorte af Folk, der gik og betragtede de dem velbekjendte
							Steder saa nøje og opmærksomt, som om det var en nyopdaget Verden eller
							et aldrig før kjendt Ejland, der lige var skudt op fra Havsens Bund, og
							der var Mange, som ved at se Egnen ligge saa  fri og aaben, Mark bag Mark og Eng bag Eng,
							blev grebne af en pludselig Vandrelyst og blev ved at gaa og gaa,
							ligesom beruste af Rummets Vidde, Rummets grændseløse Vidde. Men udpaa
							Eftermiddagen, henad Nadvertid, vendte dog de Fleste deres Skridt mod
							Byen og søgte hen til Nørrekvarter, til Petri Kirkegaard og de
							omliggende store Haver, thi det var saa Skik fra gammel Tid, at man de
							Sommersøndage efter Aftensang spadserede der og drog frisk Luft i de
							grønne Træers Skygge. Den Gang nu Fjenden lagde sig foran Voldene, var
							den Skik falden bort af sig selv og Kirkegaarden havde været tom de
							Helligdage som de Søgne, men idag var den bleven tagen op igjen, og
							gjennem begge Indgangene ud til Nørregade myldrede det ind med Folk;
							Adel og Borger, Ringe og Høje, Alle saa havde de mindedes Petri
							Kirkegaards bredkronede Linde.Mellem grønne Tuer og paa brede Ligsten laa Borgerfolk i muntre Klynger,
							Mand og Kone, Børn og Bekjendte, og nød deres Aftenkost ; Læredrengen
							stod bagved og gumled fornøjet paa det lækre Søndagsbrød, mens han
							ventede paa Kurven. Smaabørn trippede med Hænderne fulde af Levninger
							hen til de forsultne Tiggerunger oppe ved Muren, videbegjærlige Drenge
							stavede sig igjennem de lange Gravskrifter og Fatter lytted beundrende
							til, mens Mutter og Pigebørnene mønstred de Spadserendes Dragter; thi i
							de brede Gange gik de fornemme Folk frem og tilbage, de kom lidt senere
							end de andre og spiste enten hjemme eller paa Trakteurstederne i Haverne
							bagved.Det var stive Fruer og fine Jomfruer, gamle Raadmænd og unge Officerer,
							brede Herremænd og fremmede Residenter. Her gik den rørige graa Hans
							Nansen, smilende til alle Sider, mens han lemped sine Skridt efter den
							gamle, hovedrige Villem Fiuren og lyttede til hans pibende Røst; der kom
							Corfitz Trolle og den stive Otto Krag, her stod Fru Ide Daa med de
							dejlige Øjne og talte med gamle Axel Urup med det evige Smil og de store
							Tænder, mens hans krumpne Hustru, Fru Sidsel Grubbe tripped langsomt
							afsted med Søster Rigitze og den utaalmodige Marie, og der var Gersdorf
							og der var Schack, og der var Thuresen med hans hørgule Manke og Peder
							Retz med hans spanske Lader og spanske Dragt.Ulrik Frederik var der ogsaa, han var i Følge med Niels Rosenkrands, den
							kjække Oberstlieutenant med det franske Væsen og de livlige Gebærder.De mødte Fru Rigitze og de Andre. Ulrik Frederik hilser koldt og afmaalt
							og vil gaa forbi, thi siden Skilsmissen fra Sofie Urne bærer han Nag til
							Fru Rigitze, hvem han, som en af Dronningens varmeste Tilhængere,
							mistænker for at have havt en Finger med i Spillet; men Rosenkrands
							standser og Axel Urup beder dem nu saa venligt spise til Aften med i
							Johan Adolfs Have, at det var vanskeligt at slippe, og de gaa begge to
							med.Lidt efter sidder da hele Selskabet i det murede Lysthus og tager for sig
							af de landlige Retter, som Urtegaardsmanden havde at opvarte med»Er det sandt, skal En tro,« spurgte Fru Ide Daa, »at de svenske
							Officiers skal havt saa særdeles angenemme Manerer med de sjællandske
							Jomfruer, at de hobetals vis er rejset med dem ud af Land og Rige?«»Ja allenfals,« svarede Fru Sidsel Grubbe, »er det da tilforladelig nok
							med den Skarns Kvinde til Jomfru Dyre.«»Af hvad for Dyrer er det?« spurgte Fru Rigitze.»De Skaanelands Dyrer, du veed, hjærte Søster, dem der er saa lyse i
							Haarlød, de er i Svogerskab med de Powitzer alle tilsammen. Hun, der
							forløb Landet, hun var Datter af Henning Dyre til Vester-Neer-gaard, ham
							der fik Sidonie, den ældste af Ove Powitzes og hun tog nok med sig baade
							i Daase og Pose af hendes Faders, baade Lagner og Bolstre og Sølvtøj og
							rede Pengestykker.«»Ja,« smilede Axel Urup, »stor Elskov drager stort Læs.«»Jo - at forstaa -« bekræftede Oluf Daa, han slog altid ud med den
							venstre Haand, naar han talte, »Elskov - at forstaa
							- den er - den er stærk.«»El-skov,« sagde Rosenkrands og strøg sirligt sit Mundskjæg med
							Bagen af den lille Finger, »er som Her-kules udi Fruentimmersdragt, af
							Lader er den mild og charmant og ser ud som idel Veg-hed og Tam-hed, men
							ligegodt har den i sig Kra-ft og Listighed nok til at føre igjennem de
							tolv herku-liske Prøver tilhobe.«»Ja,« afbrød Fru Ide Daa ham, »Jomfru Dyres Elskov alene lader se, den
							kunde helt vel med den ene af de Herkules-Prøver, for den rensed Kister
							og Skrine ud for hvad der var i dem, ligesaavel som han rensed Urias,
							eller hvad han hed, hans Stald, I veed.«»Jeg mener heller',« sagde Ulrik Frederik, henvendt til Marie Grubbe, »at
							Elskov er som naar man er falden i Søvn udi en Ørk og vaagner op i en
							skjøn og angenem Lustpark; thi saadan Dyd har  Elskov, at den helt omvandler Menneskens Sind,
							saa det, der før syntes En gold og øde, det skinner En nu i Øjnene som
							idel Lystighed og Pragt; men hvad for Tanker har vel I om Elskov,
							skjønne Jomfru Marie ?«»Jeg?« spurgte hun, »jeg holder Elskov for at være lig en Demant, for
							ligesom Demanten er skjøn og prægtig at se til, saadan er og Elskov
							skjøn og liflig, og ligesom Demanten er giftig for den, der nedsvælger
							den, saaledes er ogsaa Elskov en Slags Forgiftighed eller skadelig
							Rasenheds Sot for den, der bliver beladt dermed, aldenstund En da skal
							gjøre sin Jugement efter de synderlige Fagter, En antræffer hos
							amoureuse Personer, og efter den remarkable Discours, de føre.«»Ja,« hvidskede Ulrik Frederik galant, »Kjærten kan sagte tale Raison til
							den arme Flue, som forvirres af dens Glindsenhed!«»Jo saamænd kan du have Ret, Marie,« begyndte Axel Urup og holdt op igjen
							for at smile og nikke over til hende, »jo, jo, det er nok til Troende,
							at Elskov er kuns Forgift, der kommer ind i Blodet, for hvor skulde
							ellers kloge Folk med Mirakkel-Absud eller WunderDekokt kunne indgive
							koldsindige Personer den mest brændendes Passion ?«»Ih nej, fy da!« udbrød Fru Sidsel, »snak da aldrig om saadan gruelig
							Ugudeligheds Værk - og paa en Søndag!«»Hjærte Sidse,« svarede han, »derudi er min Tro ingen Synd, tværtimod ...
							nej ... nej ... Holder vel I det for en Synd min Hr. Oberst Gyldenleu ?
							- Nej ? - nej vist intet; taler intet ogsaa den hellige Skrift
							om Troldkvinder og onde Besværgelser! Jo den gjør, gjør den. Nej, hvad
							jeg vilde sagt, alle vores Affekter, mener jeg, de har deres Bo og Sæde
							udi i Blodet, for bliver En hidsig, kan En da intet føle Blodet rusle op
							igjennem sig og svømme En baade for Øjne og Øren? og bliver En bradt
							forfærdet, er det da ikke ret ligesom Blodet sank En neder i Benene og
							blev helt svalt med det Samme ? skulde det, tror I, været for Intet at
							Sorrig er bleg og blodløs, men Glæde rød som en Rose? Ingenledes, siger
							jeg, ingen - ingenledes! alle Menneskens Affekter de forvoldes
							af en vis Blodets Tilstand og Beskaffelse; og nu da Elskov! den kommer
							først naar Blodet ved sytten-atten Aars Omskiftning af Varme og Kuld er
							bleven moden i Aarerne, da tager det paa at gjæres ret som en god
							Druevin; for Elskov det er en Gjæring udi Blodet; det trænger og blærer
							sig op, det sætter Varme og tager paa Vej saa ingen Menneske ret er sig
							selv saalænge det staar paa, 
							men sidenhen saa klarnes det af som anden gjærendes Stof og bliver mere
							sagte og blid, mindre hed og bespændt. Ja, der er endnu en Lighed med
							Vin det har, for retsom den ædelig' Vin hvert Aar giver sig til at bruse
							og skumme og vil som til at gjæres, naar den Foraarstid kommer, der
							Drueranken staar i Blomst, saaledes bliver ogsaa alle Menneskers Sind,
							selv de Gamles, en kort Tid om Foraaret mere end ellers genegen til
							Elskov og det har deri sin rette Grund, at Blodet aldrig ret kan
							forglemme den Gjæringens Tid i Livsens Foraar og nu ihukommer den,
							hvergang Aarsens Foraar vender tilbages og forsøger at gjæres igjen.«»Jo Blodet,« indrømmede Oluf Daa, »at forstaa - Blodet, det er -det - at
							forstaa det er en subtilig Materie nok - at forstaa.«»Ja det er saa,« nikkede Fru Rigitze, »ja, alting virker ind paa Blodet,
							baade Sol og Maane og tilstundende ondt Vejrligt, det er saa vist som
							det var prentet.«»Ligesaadan andre Menneskers Tanker,« tilføjede Fru Ide, »jeg veed det
							fra min ældste Søster, vi laa i Seng sammen og hver Nat, ret som hendes
							Øjne var faldne til, begyndte hun paa at sukke og at stride med Arme og
							Ben, ligesom hun vilde rejse sig og gaa en Steds hen, hvor de kaldte paa
							hende, og det kom af det at hendes Fæstemand, som var i Holland, han var
							saa grim til at længes og laa og tænkte paa hende Nat med Dag, saa hun
							aldrig havde en rolig Time eller ret var ved Helbred al den Tid; mindes
							I ikke ogsaa hjærte Fru Sidsel hvor krank og elendig hendes Øjesyn var
							indtil Jørgen Bilde kom hjem igjen?«»Om jeg gjør! var det at tale om! - den kjære Sjæl! men saa
							blomstred' hun ogsaa op som nogen Rosensknop at se til. - Herre Gud
							hendes første Barselseng ....« og saa hviskede hun videre om den.Rosenkrands vendte sig nu til Axel Urup, »Formener I da vel,« sagde han,
							»at en Elixire d'am-our er som en gjæ-rendes Materie, der bliver Blodet
							isprængt og derved kommer det til at ra-se, saa takler det hel vel til
							en Aventure, den salig Herre Ulrik Christian fortalte mig en Gang vi
							fulgtes op til Volden. Det var til Ant-werpen i Hotellerie des
							trois bro-chets, hvor han havde sit Logemente at det passerte. Om
							Mor-genen havde han i Messen faaet Øje paa en skjøn-ne,
							skjønne Jomfru - og hun hav-de seet helt mildt til
							ham, men den hele Dag havde han in-tet havt hende i Tan-ker. Saa kommer
							han ud paa Af-tenen ind paa sit Kam-mer, og da ligger der en  Ro-se paa Hovedgjærdet af hans Se-ng,
							og han tager Ro-sen og lugter ti-l den, og i samme Minute
							staar den skjønne Jomfrues Af-billede li-vagtigen for hans Øje
							som va-r det kontrafejet af paa Væggen li-gehos og den hef-tigste
							Forlæng-sel opstod hos ham efter samme Jom-fru saa
							plud-seligen og stærk at han sag-de, han kunde have
							skre-get i vilden Sky af Smerte, ja ha-n ble-v som hel vild og furieus,
							saa han strøg u-d af Huset og løb jamrendes op ad en Ga-de nedad en
							an-den, ret som han var be-hekset og han
							vid-ste ikke af sig selv; det var som noget dro-g og dro-g og
							det brændte som Ild i ham og saadan blev han ved at løbe til den lyse
							Morgen.«Saaledes taltes de endnu længe ved, og Solen gik ned inden de skiltes ad
							og gik hjem ad de skumrende Gader.Ulrik Frederik havde hele Tiden været meget tavs og næsten ganske holdt
							sig udenfor den almindelige Samtale, da han var bange for at man, dersom
							han sagde noget videre om Elskov, vilde opfatte det som personlige
							Erindringer og Indtryk fra hans Forhold til Sofie Urne; men han var
							forøvrigt heller ikke oplagt til at tale, og da han blev ene med
							Rosenkrands, svarede han saa kort og adspredt paa Alting, at denne snart
							blev kjed af ham og gik sin Vej.Ulrik Frederik begav sig nu hjem; han havde den Gang Gemakker anvist paa
							Rosenborg, og da hans Tjener var ude, blev der ikke tændt Lys, og han
							sad alene og i Mørke i den store Stue til henad Midnat.Han var i saadan en underlig, halvt bedrøvet, halvt anelsesfuld Stemning,
							saadan en letblundende Stemning, hvor det er som Sjælen villieløs driver
							nedad en langsomt glidende Strøm medens taageflygtige Billeder drage
							henover Breddens mørke Træer og halve Tanker som store, svagtskinnende
							Bobler langsomt hæve sig op af den dunkle Flod, glide med -
							glide med og briste. Efterklang af Samtalen var der, den brogede Stimmel
							paa Kirkegaarden, Marie Grubbes Smil, Fru Rigitze, Dronningen, Kongens
							Naade, Kongens Vrede dengang - - Maries Haandbevægelser, Sofie Urne,
							bleg og fjern - endnu blegere, endnu fjernere, - Rosen paa Hovedgjærdet
							og Marie Grubbes Stemme, Klangen af et enkelt Ord, Betoningen af det, -
							han sad og lyttede efter det og hørte det igjen og igjen svinge sig hen
							gjennem Stilheden.Han stod op og gik hen til Vinduet, aabnede det og lagde sig paa Albuerne
							udover den brede Karm: saa friskt som det var - saa svalt og stille.Den syrligtsøde Duft af dugkolde Roser, den friske Bitterhed af
							nysudfoldet Løv og krydret Vinduft fra blomstrende Løn bar hen imod ham
							derude fra. En fin, fin Støvregn duggede ned fra Himlen og bredte et
							blaanende, sitrende Mørke ud over Haven. Lærkens sorte Grene, Birkens
							slørede Løvhang og Bøgens buklede Krone stod som Skygger aanded hen paa
							en Baggrund af glidende Taage, mens Taksens klippede Toppe skød i Vejret
							som sorte Søjler af et Tempel, hvis Tag var falden.Stille var der som dybt i en Grav, kun den ensformige Lyd af de fnuglette
							Regndraabers Fald var at høre som en næsten umærkelig, stadigt
							hendøende, stadigt begyndende Hvisken hist bag de vædeglindsende
							Stammer.Saadan underlig Hvisken det var at lytte paa, saa vemodigt den lød! var
							det som de lette Vingeslag af gamle Minder, der i Flok drog forbi i det
							Fjerne ? var det som sagte Raslen i tabte Illusioners visne Løv ? -Ak
							saa ene, saa sørgeligt alene og forladt! Ikke blandt alle de tusinde
							Hjerter, der trindtom banked i Nattens Stille eet Hjerte, der længtes
							imod ham ... Vidt over Jorden var spændt et Net af usynlige Traade, der
							bandt Sjæl til Sjæl, Traade stærkere end Livets, stærkere end Døden; men
							ingen i hele Nettet naaede hen til ham. Hjemløs, forladt! -Forladt? -
							Klang det derude som Bægre og Kys? blinked det derude som hvide Skuldre
							og mørke Blikke? lo det ikke lydt igjennem Natten? - Hvadsaa! - hellere
							Ensomhedens langsomt dryppende Bitterhed end hin giftigt vamle Sødme. O
							forbandet! jeg ryster dit Støv af mine Tanker, løjede Liv, Liv for Hunde
							.... for Blinde, for - Stakler.... - Som en Rose .... o Gud
							skjærm og bevar hende vel i den dybe Nat.... o, at være hendes Værn og
							Vagt, at jævne hver en Sti og dække for hver en Vind .... saa skjøn ....
							lyttende lig et Barn ... -som en Rose!....VIIISaa fejret som Marie Grubbe var, saa mærkede hun dog snart, at var
								hun end kommen ud af Børnestuen, i de rigtig Voksnes Lag var hun dog
								ikke helt optaget. Saadanne unge Jomfruer blev dog altid trods alle
								Komplimenter og Smigrerier holdt nede paa en egen, underordnet Plads
								i Selskabet; det fik de at føle i Hundrede af Smaating, der hver for
								sig var ubetydelig nok, men som tilsammen dog betød en Del. Først
								var nu Børnene altid saa ubehageligt familiære mod dem og befandt
								sig saa drilagtig godt i deres Selskab, ganske som de vare deres
								Lige. Og saa Tyendet; der var en tydelig Forskjel paa den Maade, paa
								hvilken den gamle Tjener tog mod en Frues eller en Jomfrues Kaabe,
								og en ganske lille Nuance i Pigens tjenstvillige Smil, efter som det
								var en gift eller ugift Dame, hun hjalp tilrette. Den kammeratlige
								Tone, som de pur unge Junkere tillod sig, var højst ubehagelig, og
								det ringe Indtryk, som fornærmede Blikke og iskolde Afvisninger
								gjorde paa dem, var til at fortvivle over. Bedst gik det med de
								yngre Kavallerer, thi selv naar de ikke var forelskede i En, saa tog
								de dog de allersarteste Hensyn og sagde En det Smukkeste de kunde
								finde paa med en gallant Ærbødighed i Miner og Lader, som hæved En i
								Ens egne Øjne, men der var rigtignok kjedeligt mange, som man kunde
								mærke paa at de mest gjorde det for Øvelsens Skyld. Af de ældre
								Herrer var der nogle, der kunde være ganske utaalelige med deres
								overdrevne Komplimenter og spøgende Cour, men Fruerne var dog de
								værste, især de unge nygifte; det halvt opmuntrende, halvt
								aandsfraværende Blik, den lette, nedladende Sidebøjning af Hovedet
								og det Smil, lidt spottende, lidt medlidende, hvormed de hørte paa
								En - nej! det var oprørende. Saa var der ogsaa Forholdet
								mellem de unge Jomfruer selv; det skulde da heller ikke hæve dem;
								der var ingen Sammenhold mellem dem, kunde den ene berede den anden
								en Ydmygelse saa gjorde den det, de ansaa egenlig hinanden for rene
								Børn og kunde slet ikke som de unge Fruer komme ud af ved at omgaaes
								hinanden værdigt og med alle mulige Tegn paa udvortes Agtelse at
								omgive sig selv med et Skjær af Værdighed. Det var i det Hele slet
									 ingen misundelsesværdig
								Stilling, og det var derfor ganske naturligt at da Fru Rigitze lod
								falde nogle Ord til Marie om at hun og hendes andre Frænder havde
								paatænkt en Forbindelse mellem hende og Ulrik Frederik, saa blev
								denne Meddelelse, uagtet Marie slet ikke havde tænkt paa at være
								indtaget i Ulrik Frederik, modtaget som et velkomment Budskab, der
								aabnede store Bredder af fornøjelige Udsigter, og da der nu videre
								udmaledes hende, hvor ærefuld og fordelagtig en saadan Forbindelse
								vilde være, hvorledes hun vilde blive optaget i den snevrere
								Hofkreds, i hvilken Pragt hun vilde blive holdt og hvilken slagen
								Vej til Ære og Højhed, der laa Ulrik Frederik aaben som Kongens
								naturlige Søn og hvad mere var, hans erklærede Yndling, medens hun
								selv i sit stille Sind tilføjede, hvor smuk han var, hvor høvisk og
								beleven og forelsket, saa syntes det hende næsten, at hendes Lykke
								var for stor, og hun blev ganske ængstelig ved Tanken om, at det dog
								kun endnu var Planer og løs Tale og løst Haab.Men Fru Rigitze havde Grund at bygge paa; ikke alene havde Ulrik
								Frederik betroet hende sine Tanker og bedet hende være ham en god
								Talsmand hos Marie, men han havde ogsaa formaaet hende til at
								undersøge, hvorvidt det vilde være Dronningens og Kongens naadige
								Villie med, og de havde begge optaget det saare vel og givet deres
								Bifald, Kongen dog først efter nogen Betænkning.Mellem Dronningen og Fru Rigitze, hendes fuldtro Veninde og meget
								betroede Dame, havde denne Forbindelse vistnok alt længere Tid været
								omtalt og bestemt, men Kongen lod sig foruden af Dronningens
								Overtalelser sikkert ogsaa bevæge af den Omstændighed at Marie
								Grubbe var saa rigt et Gifte, thi det var Kongen overhaands trangt
								med Penge, og vel havde Ulrik Frederik Vordingborg i Forlehning, men
								hans Pragtlyst og Overdaadighed lod ham altid i Mangel, og Kongen
								var jo saa den, der var nærmest til at afhjælpe den. Da Maries
								Moder, Fru Marie Juul jo var død, vilde hun saasnart hun var gift
								faa sin Mødrenearv, og hendes Fader Erik Grubbe, var paa den Tid
								Ejer af Tjele, Vinge, Gammelgaard, Bigum, Trinderup og Nørbek
								Hovedgaarde, foruden Strøgods trindt omkring, saa der efter ham var
								en god Arv i Vente, tilmed da han havde Ord for at være en skrap
								Husholder, der Ingenting forødte.Alt var jo saaledes vel, Ulrik Frederik kunde trøstigt bejle, og otte
								Dage efter St. Hansdag blev de da saa højtideligt trolovede.Ulrik Frederik var meget forelsket, men ikke paa en saadan  stormende, urolig Maade som da
								Sofie Urne var hans Hjærtes Tanke. En drømmende, blidt bevæget,
								næsten tungsindig Elskov var det, ingen livsmodig, rødmusset, frisk.Marie havde fortalt ham sin lidet lystige Barndomshistorie, og han
								elskede, drømmende at udmale sig hendes unge Lidelser med det samme
								medlidsfulde, lystne Velbehag, som gjennemstrømmer den unge Munk,
								der i sin Fantasi ser den skjønne, hvide Martyrkvinde bløde mellem
								Tornehjulenes hvasse Pigge. Saa var der Tider, hvor han plagedes af
								mørke Anelser om at det ikke vilde blive ham forundt at beholde
								hende, men at en tidlig Død vilde rive hende ud af hans favnende
								Arme, og da kunde han fortvivlet tilsværge sig selv med dyre Eder,
								at han skulde bære hende paa Hænder og holde hvert giftigt Pust
								borte fra hende, at han skulde lede hver guldfarvet Stemnings Skjær
								ind i hendes unge Bryst og aldrig, aldrig volde hende Sorg.Men der var ogsaa den Stund, hvor han hoverende jublede ved den
								Tanke, at al denne rige Skjønhed, hele denne forunderlige Sjæl var
								given ham i Vold som en død Mands Sjæl Vorherre, til at træde i
								Støvet om han vilde, til at opløfte naar han vilde, til at ydmyge,
								til at bøje.At saadanne Tanker som denne kunde blive vakt hos ham, deri havde nu
								Marie tildels selv Skyld; thi hendes Elskov, om hun da elskede, var
								af en sælsom stolt og overmodig Natur. Det vilde kun være et dunkelt
								og halvsandt Billede, naar der sagdes, at hendes Kjærlighed til den
								afdøde Ulrik Christian havde været som en Indsø, pidsket, jaget og
								tumlet af Stormen, medens hendes Kjærlighed til Ulrik Frederik var
								at ligne ved den samme Sø ved Aftentide, naar Vejret havde bedaget,
								spejlblank, kold og klar, og uden anden Bevægelse end Skumboblernes
								Bristen inde blandt Breddens dunkle Siv. Og dog vilde det paa en
								Maade være ret grebet, ikke blot i det, at hun var kold og rolig mod
								ham, men endnu mere deri, at alle de brogede, myldrende Drømme og
								Livstanker, som hin første Lidenskab havde havt i Følge, de blegnede
								og luftedes bort i denne sidste Følelses magtløse Magsvejr.Hun elskede jo nok Ulrik Frederik, men det var ikke mere fordi han
								var som den magiske Vaand, der slog Portene ind til Livets Herlighed
								og Pragt aabne for hende, og var det ikke mest Pragten, hun egenlig
								elskede ?Det kunde se ud undertiden som det var ikke saa. Naar hun i
								Skumringen sad paa hans Skjød og, akkompagnerende sig selv, sang
								smaa franske Arier for ham om Daphnis og Amaryllis, og da imellem
								standsede, og medens hun skjødesløst lod Fingrene lege med Citharens
								Strænge, lænede sit Hoved mod hans Skulder, da havde hun saa søde og
								elskovsvarme Ord for hans ventende Øre, at ingen ret Elskov har dem
								sødere, og der var kjælne Taarer i hendes Øjne, som kun
								Kjærlighedens milde Uro dugger frem - og dog - kunde det ikke være
								at hun i Længsel, paa en svunden Følelses Minder byggede en Stemning
								op, der skjærmet af det milde Mørke, næret af det blussende Blod og
								de bløde Toner, narrede hende selv og gjorde ham lykkelig? For var
								det blot jomfruelig Bly hed, der ved Dagens Lys gjorde hende karrig
								paa Elskovsord, og utaalmodig ved Kjærtegn; eller var det blot
								Pigefrygt for at synes saa pigesvag, der lagde hende Spot i Øje og
								Haan paa Læbe, saa mangen en Gang, naar han bad om et Kys eller med
								Elskovseder vilde lokke det Ord fra hendes Mund, som alle Elskere
								saa gjerne høre; hvoraf kom det da, at hun tidt og ofte, naar hun
								var alene og hendes Fantasi var bleven træt af for tusinde Gang at
								udmale sig Fremtidens Herlighed, kunde stirre saa haabløst og
								fortabt ud for sig, og føle sig saa uendelig ensom og forladt?Lidt over Middag, sidst i August, red Ulrik Frederik og Marie, som
								saa ofte før, henad den sandede Vej langs Sundet udenfor Østerport.Luften var frisk af en Formiddagsbyge, Solen i Spejl over Vandet,
								tordenblaa Skyer rullede bort i det Fjerne.Saa rask som Vejen tillod red de frem, baade de og Lakajen i hans
								lange, karmoisinrøde Skjødefrakke. Forbi Haverne red de, hvor de
								grønne Æbler lyste frem mellem de mørke Blade, forbi de udspændte
								Bundgarn, paa hvis Traade endnu de blinkende Regndraaber hang,
								Kongens Fiskerhus forbi, med det røde Tegltag, og gjennem
								Limsyderens Gaard, hvor Røgen stod lige som en Støtte ud af
								Skorstenen. De spøgte og lo, smilte og lo og jog afstedVed Gyldenlundskroen drejede de af og red gjennem Skoven lige  efter Overdrup, hvorfra det
								saa i sindigt Ridt gik gjennem Krattet ned mod Overdrupsøens blanke
								Vandflade.Store, ludende Bøge spejlede her deres grønne Løvtag i den klare Sø
								og saftigt Mosegræs og blegrøde Vandrølliker dannede en bred og
								broget Bræmme i Skjællet, hvor Skraaningen, der var brun af vissent
								Løv, faldt af mod Vandet. Oppe i Luften, under Bladhangets Skjærm,
								hvor en Lysstribe Skjød ned gjennem det svale Halvmørke, hvirvlede
								Myggene i lydløs Dands; en rød Sommerfugl lyste der et Øjeblik, saa
								fløj den ud i Solskjæret ud over Søen, hvor staalblaa Guldsmedde
								blinkede blankt gjennem Luften og jagende Gjedder drog hurtigt
								glidende Bølgelinier hen over Fladen. Fra en Gaard bag Krattet lød
								Hønsenes Kaglen derned, og paa den anden Side Søen kurrede
								Skovduerne under Dyrehavens kuplede Bøge.De holdt Hestene an og lod dem langsomt pjadske ud i Vandet for at
								skylle de støvede Koder og læske deres Tørst. Marie holdt lidt
								længere ude i Vandet end Ulrik Frederik, med Tøjlerne slappe, for at
								Hoppen frit kunde bøje sit Hoved; i Haanden havde hun en lang
								Bøgegren, hvis Blade hun, et for et, rev af og lod falde ned i det
								nu smaat skvulpende Vand.»Jeg tror, vi faar Torden,« sagde hun og fulgte opmærksomt et svagt
								Vindpust, der ved sin hvirvlende Bevægelse frembragte runde,
								mørktkrusede Pletter ude over Søen.»Lad os saa vende,« raadede Ulrik Frederik.»Ikke for Guld,« svarede hun og drev pludselig sin Hest i Land.I Skridtgang red de nu Søen rundt hen til Vejen og ind i Storskoven.»Jeg gad vidst,« sagde Marie, da hun atter følte Skovfriskheden paa
								sin Kind og længe i lange Drag havde indaandet dens Kjølighed, »jeg
								gad vidst,« længer kom hun ikke, men saae med straalende Blikke op i
								det grønne Løv.»Hvad gad du vidst, min Hjærte ?«»Jo, om Skovluft intet kan gjøre kloge Folk galne. - Aa, for de mange
								Gange jeg har løbet i Lindum Skov og holdt ved med at løbe længere
								og længere ind i det Allertykkeste og tætteste. Jeg var saa ellevild
								af Lystighed og sang af fuld Hals og gik og gik, rykked' Blom-
									Overdrupsø nu = Ordrupmose. ster op og kasted' dem
								igjen og hujed' efter Fuglene, naar de fløj op, indtil jeg saa lige
								med Eet blev saa underlig skræmt og sky, - aa, jeg blev saa beklemt
								og ulykkelig, og for hver en Gren, der knaged', foer det i mig, og
								min egen Røst, den var jeg næsten mere bange for end for alting
								Andet Er aldrig det hændt dig?«Men inden Ulrik Frederik kunde svare, begyndte hun at synge i vilden
								Sky:»Jeg ganger mig i Skoven fro,Hvor Ælm og Abild gro,Og smykker der med Roser toVel mine Silkesko.For en Dands,For en Dands,For en Tralala,For de røde, røde Bær paa den Hybengren!«og alt imellem susede Pidsken ned over Hesten og hun lo og jubled og
								sprængte afsted, alt hvad Hesten bære kunde, henad en smal Skovsti,
								hvor Grenene fejede hen over hende og hendes Øjne funklede og
								Kinderne brændte, hun hørte ikke paa Ulrik Frederiks Raaben, Pidsken
								hvinede ned og afsted stod det med slappe Tøjler - Skummet sad i
								Flager paa hendes flagrende Skjørt, den bløde Skovjord haglede op om
								Hestens Sider og hun lo og hug med Pidsken i de høje Bregner.Med Eet ligesom løftede Lyset sig fra Blad og Gren og flygted for et
								regntungt Mørke. Buskene raslede ikke, Hovslaget hørtes ikke: hun
								red frem over en lang Skovslette. Til begge Sider: Skovens Træer som
								en tung, mørk Ringmur; over hende: truende, sort Himmel med jagende,
								graaflossede Skyer; ligefor: Sundets skummelt blaasorte,
								taagebegrændsede Flade. Hun strammede Tøjlerne og det udmattede Dyr
								standsede villigt. I en stor Bue jog Ulrik Frederik forbi, svingede
								op imod hende og holdt snart ved hendes Side.I samme Øjeblik slæbte som et tungt, graat, regnvædet Forhæng en Byge
								skraat henover Sundet; et iskoldt, fugtigt Stormpust susede frem
								over det flagrende Græs, peb forbi deres Øren og larmed som
								skummende Bølger i de fjerne Trætoppe. Store, flade Hagl raslede ned
								over dem i hvide Striber, lagde sig i Perlerader i Kjolens Folder,
									 stænkede bort fra
								Hestenes Manke og sprang og trilled omkring i Græsset, som myldred
								de op af Jorden.For at komme i Ly, red de ind imellem Træerne, søgte ned mod Stranden
								og holdt snart udenfor »Stataf-Kroens« lave Døre.En Karl tog Hestene, og den lange, barhovede Kromand viste dem ind i
								sin Storstue, hvor der, som han sagde, allerede var en Fremmed inde.Det var Livsens Korthed, og han rejste sig straks for de Indtrædende
								og tilbød med et ydmygt Buk at rømme Stuen for det høje Herskab, men
								Ulrik Frederik bød ham huldsaligt at blive.»I skal blive, Mand,« sagde han, »og muntre os op i dette
								fortrædelige Herrens Vejr. Du skal vide, min Hjærte,« og han vendte
								sig mod Marie, »at denne uanseelige Dværgemand er den vidtberømte
								Komediantenspiller og Ølstue-Hans-Wurst, Daniel Knopf, vel drillet i
								alle frie Kunster, saasom Dobbel, Fægtning, Drik, Fastnachtgalenskab
								og deslige, ellers agtbar og ærlig Kjøbmand i den gode Stad
								Kjøbenhavn.«Daniel hørte kun halvt denne Lovprisning, saa optaget var han af at
								betragte Marie Grubbe og af at formulere nogle ret artige
								Lykønskningsord, men da Ulrik Frederik nu med et drøjt Slag paa hans
								brede Ryg vakte ham, blussede hans Ansigt op af Harme og Undseelse
								og han vendte sig vredt imod ham, men tvang sig i det Samme og sagde
								med sit koldeste Smil: »vi er vist intet nok drukne, Hr. Oberst.«Ulrik Frederik lo og puffede ham i Siden og raabte: »o, din
								Sakraments Gaudieb, vil din Helvedes Karl nu lade mig staa til
								Skamme som en usselig Pralere, der intet har Dokumenter at belægge
								sine storskryderiske Ord med? Tvi, tvi, for al den Del! er det Ret?
								har jeg intet de Snese Gange berømmet din Kunstfærdighed for denne
								ædelige Jomfru, saa hun tiere end tidt har ytret den største
								Forlængsel efter at se og høre dine vidtomspurgte
								Vidunderlighedskunster! I kan jo sagte agere lidt den blinde
								Cornelis Fuglefænger og hans fløjtende Fugle eller lege den Puds med
								den kranke Hane og den skrukke Høne!«Marie tog nu ogsaa Ordet og sagde smilende, at det var som Oberst
								Gyldenleu sagde, at hun tidt og ofte havde længtes at erfare, hvad
								for Tidkort, hvad for fin og særdeles Skjæmt det var, der kunde
								holde de unge Cavalliers fast paa smudsige Ølkipper halve Dage og
									 hele Nætter i Rad, og
								hun bad Mester Daniel, han nu vilde stille hendes Længsel og ikke
								lade sig for længe bede.Daniel bukkede sirligt og sagde, at hvorvel hans ringe Pudserier mere
								vare skikkede til at give ørhovede Cavalliers en bekvemme Lejlighed
								til at brøle og stime endnu højere, end til saadan fin og skjøn
								Jomfru at amusere, saa vilde han dog fluks begynde, for at det
								aldrig skulde siges, at ham nogen Tid var noget af hendes skjønnc
								Velbaarenhed befalet eller ombedet, uden han jo det havde paa Stand
								exequeret og udført»Se nu!« sagde han med et helt andet Stemmelag og slængte sig ved
								Bordet med Albuerne ud til Siden, »nu er jeg en hel Forsamling af
								Eders Fæstemands velbaarne Kjendinger og synderligt gode Venner.«Han tog en Hoben Sølvdalere op af en Lomme, lagde dem paa Bordet,
								strøg Haaret ned i Øjnene og lod sin Underlæbe hænge dorskt ned»Dæ'len smelte mig!« drævede han og slog raslende med Pengene som det
								var Terninger, »er jeg intet velbaaren Erik Kaases ældste Søn for
								Ingenting! Hvad? vil din Skarnædere gjør' mig ubetroet? Ti slog jeg,
								Helved fortære mig, ti, saa det klingred'. Kan din Fæhund se? siger
								jeg. Jeg siger, kan du se, din tynde Negenøjenskarl, kan du ? Eller
								skal jeg aabne din Bælg med min Stingendal, saa din Lever og Lunge
								kan se med? hvad, skal jeg? hvad! din Nøvt du er!«Han sprang op og gjorde sig lang i Ansigtet:»Høder du?« hvæsede han med nordskaansk Accent, »vet din Dræksjung
								hvem du hødcr? Tag mig hin Helvedes Fursta, slaar jeg din ...«»Nej, nej,« sagde han med sin rigtige Stemme, »det er sagte vel stor
								Lystighed at fange an med; nej, nu!« og han satte sig ned, støttede
								Hænderne helt ude paa Knæene som for at undgaa sin Mave, gjorde sig
								tyk og pluskjæbet og fløjtede med rolig Betænksomhed, altfor
								langsomt, Visen om Roselil og Hr. Peder. Saa holdt han op, rullede
								forelsket med Øjnene og raabte kjælent:»Poppegøj - e! lille Poppegøj - e,« fløjtede igjen, men havde nu
								Vanskelighed ved samtidigt at trække Munden op til et indsmigrende
								Smil. »Lille Sukkerdukke!« raabte han saa, »lille Honningsnut! om
								til mig, lille Nus, om til mig! labe Vin, den lille Katunge? labe
								sød, sød Vin af lille Krus?«Atter skiftede han Mæle, han lagde sig frem i Stolen, plirede med  det ene Øje og redte med
								krogede Fingre i et langt, indbildt Hageskjæg.»Bliv nu her,« sagde han lokkende, »bliv nu her, skjøn Karen, aldrig
								skal jeg forlade dig og du maa heller aldrig forlade mig,« og hans
								Stemme blev graadrusten, »vi vil aldrigen forlade hinanden, min
								leve, leve Hjærte, aldrig i Verden. - Gods og Guld og Ære og
								Ædeligheds Berømmelse og dyrebare Slægteblod! væk, bander jeg, væk!
								det er mig som Drank det og Bærme valle. - Fine Jomfruer og Fruer!
								væk, siger jeg, du er mig hundrede Himmelhøjder bedre end som de,
								den Dejligheds Ting, du er. Fordi de har Vaabenskjold og Mærke, de!
								- skulde de være bedre for det? du har ogsaa Vaabentegn,
								har du saa! det røde Mærke paa din hvide Skulder, som Mester Anders
								har brændt med sit røde Jern, det er Adelstegn det; -jeg
								spier paa mit Skjold for at kysse det Mærke, det gjør jeg, det
								regner jeg Skjold for ja. For er der i hele Sjællands Land en adelig
								Kvinde saa dejlig som du er? spørger jeg - er der?
								- nej, der er ikke, ikke en Stump af en!«»Det - det - det er Løgn at forstaa,« raabte han med ny Røst, sprang
								op og gestikulerede henover Bordet, »min Fru Ide, at forstaa
								- din Hjadderkop - hun har Skabning, du, at forstaa -
								Lemmer - hun har Lemmer, siger jeg, din Rakkesvands...«Her vilde Daniel lade sig falde tilbage paa Stolen, men da Ulrik
								Frederik i det samme rev den bort, faldt han og trillede henad
								Gulvet. Ulrik Frederik lo som en Besat, Marie sprang hurtigt op,
								rakte begge sine Hænder ud som for at hjælpe Daniel op. Den Lille
								greb halvt liggende, halvt knælende Haanden og stirrede paa hende
								med et saa taknemmelighedsfuldt og hengivent Blik, at hun længe ikke
								kunde glemme det.Saa red de hjem, og der var Ingen af dem, der tænkte paa at dette
								tilfældige Møde i »Statafkroen« skulde række længere end det havde
								rakt.IXDen Rigsforsamling, der lige som Høsten var bragt tilende tog sin
								Begyndelse i Kjøbenhavn, førte jo en Mængde af Landets Adel til
								Byen, alle begjærlige efter at værne om deres Rettigheder, men ogsaa
								betænkte paa at forlyste sig ovenpaa Sommerens Travlhed Heller ikke
								var det dem imod at gjøre Forsøg paa at blænde den, siden Krigen
								temmelig højttalende, kjøbenhavnske Befolkning ved deres Pragt og
								Rigdom og derved give den en liden Mindelse om at Skjællet mellem
								Landets gode Mænd og den ufri Hob endnu stod støt og tryg, trods
								kongelige Privilegier, trods borgerlig Vaabendaad og Sejersglands og
								trods Kræmmerkisternes ynglende Dukater.Af rigtklædte Adelsmænd og Fruer vrimlede da Gaderne, af
								skrammerercde Adelstjenere og adelige Heste med sølvspændt Seletøj
								og brogede Vaabendækner. Og der blev en Gjæstereren og Beværten i
								alle Byens Adelsgaarde - til sent ud paa Natten klang Fiolen fra de
								oplyste Sale ud over Byen og fortalte de blundende Borgere at
								Landets bedste Blod varmede sig der i statelig Dands over tavlede
								Gulv og ved skummende Vin i arvede Pokaler.Alt dette gik Marie Grubbe forbi; hende var der Ingen, der bød til
								Gjæst, thi dels mentes der at endel af de Grubber, paa Grund af
								deres Forbindelse med Kongehuset, stod mere paa dettes end paa
								Standens Side og dels hadede den gode gamle Adel oprigtigt den i de
								senere Aartier temmelig talrige Overadel, der dannedes af Kongernes
								naturlige Børn og deres Nærmeste. Marie blev da saaledes af en
								dobbelt Grund forbigaaet, og Hoffet, der under hele Rigsforsamlingen
								levede meget indgetogen, bød hende ingen Erstatning.I Begyndelsen faldt dette hende vel lidt haardt, men da det blev ved,
								vakte det snart hendes Sinds let vækkelige Trods og havde den saare
								naturlige Virkning tilfølge, at hun sluttede sig inderligere til
								Ulrik Frederik og kom til at holde mere af ham, fordi der, som det
								syntes hende, for hans Skyld blev gjort hende Uret; og denne hendes
								Tilbøjelighed blev ved at vokse i Styrke, saa der, da de den
								sekstende December sekstenhundrede og treds i al Stilhed blev viede
								til  hinanden, var de bedste
								Udsigter til et lykkeligt Samliv mellem hende og Rigens Jægermester,
								denne Tittel og Bestilling var nemlig Ulrik Frederiks Part af det
								sejrende Kongehuses Naadesbevisninger.At Vielsen gik saa stille af, var ganske imod hvad der havde været
								paatænkt, for det havde længe været bestemt, at Kongen skulde gjøre
								deres Bryllup paa Slottet, ligesom Christian den Fjerde havde gjort
								Fru Rigitzes og Hans Ulriks, men i den sidste Time fik man Skrupler
								og mente, af Hensyn til Ulrik Frederiks tidligere Giftermaal og
								Skilsmisse, at burde lade det blive som det saa blev.De er da saa nu gifte og hjemfarne Folk, og Tiden lider og Tiden
								løber og Alt er vel - og Tiden mindsked Fart og Tiden krøb, for det
								er jo nu engang i Almindelighed saa, at naar Leander og Leonora har
								været sammen i et Halvtaarstid, saa er Aanden ikke altid over
								Leanders Kjærlighed, uagtet Leonora som oftest elsker ham endnu
								stærkere og inderligere end i Trolovelsesdagene. Thi, medens hun er
								som de smaa Børn, der finder det gamle Æventyr nyt hvor tidt det end
								fortælles med de selvsamme Ord, de selvsamme Overraskelser og det
								selvsamme evige »Snip, snap, snude,« saa er Leander saa
								fordringsfuld, at han trættes, saasnart hans Følelse ikke længer
								gjør ham ny for sig selv. Saasnart han ikke længer er helt beruset,
								er han ogsaa i det Samme mer end ædru. Rusens svulmende lyse
								Overmod, der har givet ham en Halvguds Selvtillid og Tryghed,
								forlader ham, han ængstes, han tænker og fanger Tvivl. Han ser
								tilbage paa sin Lidenskabs urolige Levnetsløb, sukker sit Suk og
								gaber. Og han længes, han føler sig som En, der er kommen hjem efter
								en langvarig Fart i fremmede Lande og nu atter ser de saa inderlig
								velkjendte, saa lang Tid forglemte Steder liggende for sig, og alt
								mens han ser dem, tankeløst undrer sig over at han virkelig har
								været borte fra denne hjemlige Verdenspart saa længe.I en saadan Stemning sad Ulrik Frederik en regnfuld Septemberdag.Han havde havt sine Hunde inde at lege med, havde forsøgt paa at læse
								og havde spillet Daldøs med Marie. Regnen skyllede ned, det var ikke
								Vejr til at tage ud i, og han var derfor gaaet ind i sit
								Vaabenkammer, som han kaldte det, i den Tanke at pudse og efterse
								sine Skatte - Daldøs = Et Brædtspil, der spilledes med Brikker
									og Tærninger. det var det just Vejr til
								- og var saa kommen til at tænke paa en Kasse Vaaben, han
								havde faaet i Arv efter Ulrik Christian, havde ladet den bringe ned
								fra Loftet og sad nu og løftede Arven Stykke for Stykke.Der var Pragtkaarder, blaaanløbne med Guldindlægning og sølvblanke
								med mat Gravering; der var Jagtknive med tunge, enkelt eggede Blade,
								med lange, flammebugtede, med trekantede, naalespidse Blade; der var
								Toledoklinger, mange Toledoklinger, lette som Rør og bøjelige som
								Vidjer, med Fæster af Sølv og af Jaspisagat, afdrevet Guld og af
								Guld med Karbunkler, og een iblandt dem, den havde kun Fæste af
								ætset Staal, den var stukken igjennem et lille Spændebaand af Silke,
								besyet i Roser og Ranker med røde Glasperler og grøn Floksilke.
								Enten var det et Armbaand, et simpelt Armbaand eller, som Ulrik
								Frederik troede, et Strømpebaand - og Kaarden var stukket
								der igjennem.Det er fra Spanien, tænkte Ulrik Frederik, for der havde den Afdøde
								været i ni Aar og tjent i Armeen. Ak ja, han skulde ogsaa have været
								i Fremmedtjeneste hos Carl Gustav, men saa kom Krigen, nu kom han
								vel aldrig ud at tumle sig, og han var dog knap treogtyve Aar. Altid
								leve her ved dette lille, kjedelige Hof, dobbelt kjedeligt nu da al
								Adelen holdt sig hjemme. -Jage lidt, se lidt til sit Lehn, en Gang i
								Tiden, ved Kongens Naade, blive Gehejmestatsraad og Ridder, holde
								gode Miner med Prinds Christian og beholde sin Bestilling, nu og da
								bruges til en kjedsommelig Ambassade til Holland, blive gammel, faa
								Værk, dø og blive begravet i Frue Kirke, det var den glimrende Bane,
								der var ham afstukken. - Nu krigedes de nede i Spanien, der var
								Hæder at vinde, Liv at leve - der var Kaarden og Baandet fra. Nej -
								han maatte tale med Kongen, det regnede endnu og der var langt til
								Frederiksborg, men det fik ikke hjælpe, vente kunde han ikke, det
								maatte afgjøres.Kongen syntes godt om Forslaget. Imod Sædvane sagde han straks ja,
								til stor Forbavselse for Ulrik Frederik, der hele Vejen havde redet
								og for sig selv anført alt, alt det, der gjorde det vanskeligt,
								urimeligt, umuligt - og nu sagde Kongen ja, til Jul kunde han rejse,
								til den Tid kunde nok de indledende Skridt være gjorte og den
								spanske Konges Svar være kommet.Svaret kom da ogsaa allerede i Begyndelsen af December, men Ulrik
								Frederik kom dog først til at rejse noget hen i April; der var saa
									 meget, der skulde
								gjøres forinden, Penge, der skulde skaffes, Folk, der skulde
								udrustes, Breve, der skulde skrives; men saa rejste han da.Marie Grubbe var kun daarligt tilfreds med denne Spaniensrejse, og
								vel fik Fru Rigitze hende til at indse, at det var nødvendigt, at
								Ulrik Frederik rejste udenlands og vandt Hæder og Berømmelse for at
								Kongen ret kunde gjøre noget for ham; thi vel var hans Majestæt en
								absolut Herre, men han var desuagtet meget ømfindtlig for Folks
								Omtale og Adelskabet var jo nu paa denne Tid saa forkert og
								vrangvilligt, at det visselig vilde lægge Alt, hvad Kongen foretog
								sig ud i den daarligste Mening - men alligevel, Kvinder have nu en
								Gang en medfødt Frygt for al Sigen Farvel og her var meget at være
								bange for, thi selv om Marie kunde se bort fra Krigsfaren og den
								lange, farlige Rejse og trøste sig ved at der jo nok blev taget vel
								Vare paa en Konges Søn, saa kunde hun dog ikke Andet end ængstes
								for, at det Samliv, de saa vel havde begyndt, ved en maaske mer end
								aarelang Adskillelse kunde blive saaledes afbrudt, at det aldrig kom
								til at fortsættes som det var begyndt. Deres Kjærlighed var saa ny
								og saa lidet befæstet, og nu just som den var kommen i Vækst, skulde
								den skaanselløst udsættes for allehaande Umildhed og Fare, var det
								ikke ret at stile henimod at lægge den øde ? - og det havde hendes
								korte Ægtestand lært hende, at det Slags Ægteskab hun i sin
								Trolovelsesstand havde set an for saare let at føre, det hvor Mand
								og Kvinde gik hver sin egen Vej, det kunde kun være et Ulykkens Liv
								med idel Mulm og ingen Dagning, og det var der jo nu her gjort en
								Begyndelse til udvortes: Gud forbyde det skulde komme saaledes
								indvortes, men det var at friste Lykken haardt at aabne Dør for
								saadan Skilsmisse.Og saa var hun ogsaa meget skinsyg paa alt det lette, katolske
								Kvindepak dernede i Spaniens Riger og Lande.Frederik det Hverv, i Amsterdam at opsøge den berømte Guldmadengang,
								ivrigt dyrkede Guldmagerkunsten, havde medgivet Ulrik Frederik det
								Hverv, i Amsterdam at opsøge den berømte Guldmager, Italieneren
								Burrhi, forhøre om han ikke agtede sig til Danmark og underhaanden
								lade ham forstaa at saavel Kongen som den rige  Christen Skeel til Sostrup vel kunde gjøre
								ham hans Umag betalt, hvis han vilde ulejlige sig didDa Ulrik Frederik derfor i Juni Maaned Toogtreds naaede den nævnte By
								lod han sig ved Ole Borch, der da studerede her og var vel kjendt
								med Burrhi, føre hen til ham. Guldmageren, dengang lidt oppe i de
								Halvhundrede, var en Mand lidt under Middelhøjde med gode Anlæg til
								Fedme, let i Gang og Holdning, noget gulladen, med sort Haar og en
								smal Knebelsbart, runde Kinder, fyldig Hage, kroget, lidt plump Næse
								og smaa, blinkende Øjne, der vare omgivne af en utallig Mængde smaa
								og store Rynker, som i en Vifte gik ud fra Øjenkrogene og gav ham et
								paa en Gang fiffigt og godlidende Udseende.Sort Fløjelsfrakke med store Opslag og florbetrukne Sølvknapper,
								sorte Knæbenklæder, sorte Silkestrømper og Sko med store, sorte
								Baandroser var hans Dragt. Han syntes at sætte Pris paa Kniplinger,
								thi han havde Kniplinger i Brystet og i Enderne af sin Halsklud og
								baade om Haandledene og fra Kanten af hans Knæbenklæder hang rige
								Kniplingsmansketter i tykke Folder. Hans Hænder var hvide, fede,
								buttede og smaa og saa overlæssede med sjelden plumpe Guldringe, at
								han ikke kunde faa Fingrene sammen. Endogsaa om Tommelfingrene havde
								han store, juvelblinkende Ringe. Saasnart han sad ned, gjemte han,
								uagtet det jo var Sommerdage, Hænderne i en stor Skindmuffe, for han
								frøs altid sine Hænder, som han sagde.Den Stue, han førte Ulrik Frederik ind i, var stor og rummelig med
								Hvælvingsloft og smale spidsbuede Vinduer højt oppe paa Væggen. Et
								stort, rundt Bord stod midt paa Gulvet, omgivet af Træstole, paa
								hvis Sæder der laa bløde Hynder af rødt Silke med lange, tunge
								Kvaster i alle fire Hjørner. Bordskiven var indlagt med en stor
								Sølvplade hvorpaa der i Niello var fremstillet de tolv Himmeltegn,
								Planeterne og de vigtigste Stjernebilleder. En Rad Strudsæg hang paa
								Snor ned fra Hvælvingens Midtroset. Gulvet var Malet i graa og røde
								Tavl, og indenfor Døren var gamle Hestesko i Triangel indfældede i
								Gulvplankerne. Et stort Koraltræ stod under det ene Vindue, et
								mørkt, udskaaret Træskab med Messingbeslag under det andet. I en
								Krog var anbragt en Voksdukke i Legemsstørrelse, forestillende en
								Morian, og langs Væggen laa Blokke af Tinerts og Kobbermalm.
								Morianen havde et tørt Palmeblad i Haanden.Efter at de nu vare skikkede til Sæde og de første
								Høflighedsyttringer udvekslede, spurgte Ulrik Frederik - de talte
								Fransk - Burrhi  om han ikke
								ogsaa vilde komme de Søgende i Danmarks Land til Hjælp med sin
								Visdom og ForfarenhedBurrhi rystede paa Hovedet.»Jeg veed vel,« sagde han, »at den hemmelig' Kunst har fornemme og
								mægtige Dyrkere i Danmark, men jeg har nu underviset saa mange
								fyrstelige Herrer og Prælater, og har jeg end ikke altid set Utak og
								liden Skjønsomhed for min ventede Løn, saa har jeg dog mødt saa
								megen Vrangsindethed og Uforstandighed, at jeg vanskelig tiere tager
								mig en Skikkelse paa som Læremester for saa ophøjede Skolarer. Det
								er mig ikke vitterligt efter hvilken Regula eller Methode hans
								Majestæt Kongen af Danmark laborerer, saa mine Ord ingen Sigtelse
								mod ham kan have til Indhold, men jeg kan i al Gehejmhed bedyre, at
								jeg har antruffen Herrer af Rigens allerhøjeste Adel, ja salvede
								Fyrster og Arveherrer, der vare saa uvittige i deres Historia
								naturalis og Materia magica, at den gemeneste Marktskrigere ikke kan
								være mere bondeagtig overtroisk end som de var. De slaa endog deres
								Lid til det vidtudspredte, forsmædelige Landerygte, at det at lave
								Guld, det er som at lave en Dvaledrik eller Lægedomspillula; blot En
								har den rette Opskrift, saa mænges det tilhobe, sættes paa Ilden, en
								Formula udsiges, og saa skal Guldet være der. Saadant har
								Styverfængere og ignorantiske Personer udspredt - dem Djævelen have!
								Kan de Folk dog intet forstaa, at dersom det saaledes gik an, da
								vilde Verden svømme udi Guld. Vel er det som gode Autores, sikkerlig
								med Rette, formode saaledes bestilt af Naturen, at kuns en vis Del
								af Materie kan luttres ud i Guldets Gestalt, men vi vilde dog blive
								oversvømmede. Nej, Guldmagerkunsten er en vanskelig og bekostelig
								Kunst. Der maa en lykkelig Haand til, der maa være visse særdeles
								Constellationer og Conjunctioner forhaanden, om Guldet ret skal
								vælde. Intet alle Aaringer er Materien lige guldgivtig, nej, nej,
								betænker dog at det ingen ringe Destilatio eller Sublimatio er, men
								en Naturens Omskabelse, der skal gaa an. Ja, jeg tør sige, at der
								gaar en Sittring gjennem Naturgejsternes Pauluner hver den Gang en
								Del af det pure, tindrendes blanke Guld fries ud af Materia vilis's
								tusindaarige Omfavnelse!«»Men,« sagde Ulrik Frederik, »I forlade mig jeg spørger, men sætter
								En intet ved slige lønlige Kunster sin Sjæl udi Fare og Vaade?«»Nej, nej,« svarede Burrhi ivrigt, »hvor vil I tro! hvilken Mager var
								vel større end Salomo, hvis Segl, baade det store og det lille,
								vidunderligen er os bevaret den Dag idag vi lever? Hvo gav vel Mosem
									 Trolddomsgave ? Mon
								ikke Zebaoth, Stormenes Aand, den Forfærdelige ?« og han trykkede
								Stenen i en af sine Ringe op til sine Læber. »Jo, jo,« vedblev han,
								»visselig have vi store Mørkets Navne og farlige Ord, ja gruelige
								Hemmeligheds-Tegn, der, hvis de bruges til det Onde, som mangfoldige
								Spaakvinder og Troldkarle og Lægmandsmedici gjøre, fluks lægger
								deres Paakalderes Sjæle i Gehennas Lænker. Men vi, vi paakalde dem
								ikkuns for at udfri den hellige Urmaterie af Støvs og jordisk Askes
								urene Besmittelse og Beblandelse; thi det er
								Guldet; Guldet er den originale Begyndelsesmaterie, som det gaves at
								give Lys før Solen og Maanen blev indsat i Himlens Hvælvinger.«Saaledes talte de længe om Guldmagerkunsten og andre Løn videnskaber,
								til Ulrik Frederik spurgte ham om han ved Hjælp af den lille Seddel,
								han for nogle Dage siden havde ladet ham tilskikke ved Ole Borch,
								havde stillet hans Horoskop.»I det Store,« sagde Burrhi, »kunde jeg vel nok sige Eder, hvad Eder
								er bestemt, men naar ikke Nativiteten stilles ret lige i den Time
								Barnet fødes, saa kommer intet alle Smaategn med og Resultatet
								bliver da kuns meget lidt at lide paa. Dog veed jeg noget. Ja, ja,«
								vedblev han og strøg sig over Øjnene, »havde I været borgerlig født
								og i en Medikusses ringe Stilling, da havde jeg kun havt glade Ting
								at berette Eder; men nu vil Verden intet blive Eder fuldt saa let.
								Det er paa visse Maader meget at beklage, at Verdens Gang i de meste
								Tilfælde er saaledes, at en Haandværkeres Søn bliver og en
								Haandværkere, en Kjøbmands Søn en Kjøbmand, en Bondes Søn en Bonde
								og saaledes fort over det Hele, thi, Manges Ulykke har aleneste deri
								sin Grund, at de give sig hen i en anden Bestilling end den,
								Himmeltegnenes Stilling ved deres Fødsel anviser dem. Om saaledes
								En, der er født i Begyndelsen af Vædderens Tegn, giver sig i
								Krigerstanden, da vil Intet lykkes for ham, og Saar og liden
								Forfremmelse og tidlig Død vil være ham vis, men om han tager sig
								til at arbejde med sine Hænder som Kunstsmed eller Stensnidere, vil
								Alting staa for ham som paa Pinde. En, der er født under Fiskenes
								Tegn, i den første Part, ham bør det at dyrke Jorden eller om han er
								rig, at skaffe sig meget Jordegods, den, som er født i sidste Part,
								maa søge sin Lykke paa Søen, enten det saa maa være som gemen
								Børtskippere eller som Admiral. Tyrens Tegn i første Part er for
								Krigsfolk, i sidste Part for Advokater, Tvillingerne som I er født
								under, er som jeg siger for Medici i første Part, og for Kjøbmænd i
								anden Part. - Men lad mig nu se Eders Haand!«Ulrik Frederik rakte Haanden frem, Burrhi gik hen til
								Hestesko-Trianglen og strøg sine Sko henover dem, som en Linedandser
								stryger sine Saaler paa Harpiksbrædtet inden han gaar ud paa Tovet.
								Saa saae han i Haanden.»Ja,« sagde han, »Æres-Linien er hel og lang, ser jeg, og rækker saa
								vidt, den række kan, uden at naa til en Krone. Lykke-Stregen er mat
								paa nogen Tid, men bliver alt mere og mere klar. Der er Livsfuren,
								den ser hel ilde ud desværre, I maa tage Jer vel i Vare til I har
								naaet Syvogtyveaarsalderen, til da er Eders Liv haardt og hemmeligt
								truet, men saa bliver Linien klar og stærk helt op i høj Alderdom,
								men den skyder kun en Streg ud -jo dog, der er alt en
								mindre hos -ja, I vil faa Livsarvinger i tvende Kuld, det
								fejler intet, men faa i hvert.«Han slap Haanden.»Hør,« sagde han alvorligt, »der er Fare for Eder, men hvor den
								truer, det ser jeg intet, dog, aaben Krigsfare det er det
								ingenlunde; skulde det være Fald eller anden Rejsevaade, saa tag her
								disse trekantede Malakiter, de er af en særdeles Sort; ser I her, i
								denne Ring har jeg dem selv, de skytter godt mod Fald eller
								Styrtning fra Hest eller Vogn. Tag dem med, bær dem paa Jert blotte
								Bryst, eller om I lader dem sætte i en Ring, da tag Guldet ud
								bagved, for de maa røre, hvis de skal skjærme; og se her en
								Jaspissten, kan I se, der sidder i den som et Træes Lignelse, den er
								saare rar og fin, og god mod snigendes Vaabenstik og flydendes
								Forgift. Jeg beder Eder end en Gang, min dyrebare unge Herre, I
								vogte Eder vel, især for Kvindfolk; jeg veed det intet sikkert, men
								der er Tegn, der tyder, at Faren blinker i et Kvindfolks Haand, men
								jeg veed det intet, det er intet vist, vogt Eder derfor ogsaa for
								arge Venner og skalkagtige Tjenere, for kolde Vande og for lange
								Nætter.«Ulrik Frederik tog venligt mod Gaverne og glemte ikke den følgende
								Dag at sende Guldmageren en kostbar Halskjæde til Tak for hans gode
								Raad og gode Værgestene.Herefter gik hans Rejse uden Standsning lige til Spanien.XDer blev saa stille i Gaarden den Foraarsdag, da Hestenes Hovslag var
								døet bort i det Fjerne. Endnu stod alle Døre aabne efter
								Afskedsstundens Travlhed, endnu stod Bordet dækket, hvorved Ulrik
								Frederik havde spist, hans Salvet laa endnu ved hans Couvert,
								saaledes som han havde krammet den sammen, og fugtige Spor af hans
								store Ridestøvler var endnu synlige hele Gulvet over.Derhenne ved det store Pillespejl havde han trykket hende til sit
								Bryst, kysset og kysset hende til Farvel og søgt at trøste hende ved
								svorne Løfter om snarligt Gjensyn.Uvilkaaligt gik hun hen for Spejlet som for at se, om det ikke havde
								holdt hans Billede fast, saaledes som hun for et Øjeblik siden,
								indesluttet i hans Arme, havde set det. Hendes egen ensomme,
								forknytte Skikkelse, hendes blege, forgrædte Ansigt mødte hendes
								søgende Blik inde bag Spejlets glatte, blanke Flade.Porten blev lukket i dernede, Tjeneren tog af Bordet, og Nero,
								Passando, Rumor og Delphin, hans kjæreste Hunde, der havde været
								lukket inde, løb med ynkelig Piben, snusende til Sporene, rundt i
								Stuen. Hun vilde kalde dem hen til sig, men kunde ikke for Graad.
								Passando, den store, røde Rævemynde, kom hen til hende, hun knælede
								ned og klappede den og strøg den, men den logrede kun adspredt med
								Halen og saae hende med store Øjne lige op i Ansigtet og peb og peb.Hine første Dage, - hvor dog Alt var tomt og trist, hvor langsomt
								Tiden randt, og hvor knugende tungt Ensomheden laa paa hende, og
								hvor Længslen saa imellem var skjærende skarp som Salt i en aaben
								Vunde.Ja, det var de første Dage, men da det saa ikke var nyt længer og
								blev ved at komme Altsammen, Mørket og Tomheden, Længslen og Sorgen,
								Dag for Dag, som et Snevejr, der falder Flok paa Flok, den ene
								langsomt dalende Flage efter den anden, da kom der en underlig
								Haabløshedens Sløvhed og Ro over hende, ja næsten som en
								Følelsesløshed, det sætter sig lunt tilrette i Sorgens Hygge.Og saa var det pludseligt igjen helt anderledes.Alle Nerver spændte i den højeste Pirrelighed, alle Aarer bankende af
								livstørstigt Blod og hendes Fantasi saa fuld som Ørkenens Luft af
								farverige Billeder og daarende Syner.I slige Dage følte hun sig som en Fange, der utaalmodigt ser sin
								Ungdomstid, Vaar paa Vaar, glide gold forbi, uden Blomster, mat og
								øde, stadigt svindende, aldrig kommende. Og det var hende som Tidens
								Sum blev talt hende til Time-Hvid for Time, og som hver af dem med
								Klokkeslagets Klang faldt klirrende ned for hendes Fødder og
								smulnedes og blev til Støv, og da kunde hun i kvalfuld Livslængsel
								vride sine Hænder og skrige som i Pine.Sjældent viste hun sig ved Hoffet eller hos sin Slægt, thi Etiketten
								fordrede, at hun holdt sig hjemme, og da hun kun var meget lidt
								stemt til at paaskjønne Besøg, ophørte disse snart, og hun var
								ganske overladt til sig selv.En lad Mathed blev snart Følgen af denne ensomme Grubien og Sørgen,
								og hele Dage og Nætter i Rad blev hun liggende tilsengs og søgte her
								at holde sig i en halv vaagende, halv slumrende Tilstand, der
								affødte æventyrlige Drømme, som i Klarhed langt overgik den sunde
								Søvns taagede Drømmebilleder, saa de næsten var som virkelige, og
								gav en kjærkommen Erstatning for det Liv, hun savnede.Dag for Dag blev hun mere og mere pirrelig, saa den mindste Larm
								voldte hende Smerte, og hun kunde faa de sælsomste Indfald og
								pludselige, vanvittige Ønsker, der næsten maatte vække Tvivl om
								hendes ForstandDer var vel ogsaa kun et Straas Bredde mellem Vanviddet og denne
								sælsomme Lystenhed, som betog hende efter at udføre en eller anden
								fortvivlet Handling, blot for at udføre den, ikke fordi hun havde
								mindste Grund dertil, ja ikke en Gang rigtig ønskede det.Saaledes hændte det undertiden, naar hun stod ved det aabne Vindue,
								lænet til Vinduesposten og saae ned i den stenlagte Gaard dybt under
								hende, at der foer igjennem hende en fristende Drift til at kaste
								sig derned, blot for at gjøre det. Men i det samme Nu havde hun i
								Fantasien gjort Springet, og hun følte den skjærende, kjølige
								Kildren, som Spring fra høje Steder frembringer og hun foer fra
								Vinduet ind i det inderste af Stuen, rystende af Angst og med
								Billedet af sig selv, liggende blodig nede paa de haarde Sten, saa
								tydeligt for sig, at hun maatte gaa til Vinduet igjen og se ned, for
								at jage Billedet bort.Mindre farlig og af en lidt anden Natur var den Lyst hun følte, naar
								hun, hvad der stundom hændte, kom til at se paa sin blottede Arm, og
								næsten nysgjerrigt fulgte de blaa og dunkeltviolette Aarers Løb
								under den hvide Hud, den Lyst, hun da følte til at bide ned i dens
								hvide Runding, og hun fulgte virkelig sin Lyst og bed som et grumt
								lille Rovdyr Mærke paa Mærke, men saasnart det gjorde rigtig ondt,
								holdt hun straks op og gav sig til at kjæle for den stakkels
								mishandlede Arm.Til andre Tider kunde hun, bedst som hun sad, finde paa at gaa ind og
								klæde sig af, blot for at svøbe sig i et tykt, rødt Silketæppe og
								mærke det blanke Stofs kjøligt glatte Berøring eller for at lægge en
								iskold Staalklinge nedad sin blottede Ryg.Af saadanne Indfald havde hun mange.Efter fjorten Maaneders Fraværelse vender saa Ulrik Frederik hjem.Det var en Julinat, Marie kunde ikke sove, hun laa og lyttede paa den
								langsomt pibende Sommernatsvind, urolig af alskens ængstende Tanker.De sidste otte Dage havde hun ventet Ulrik Frederik hver Time i
								Døgnet, ønskende hans Komme, frygtende hans Komme.Vilde Alting blive igjen som i gamle Dage, for fjorten Maaneder siden
								? - det syntes hende nej det ene Øjeblik, ja det andet. Hun kunde nu
								ikke rigtig tilgive ham den Spaniensrejse, hun var bleven saa gammel
								i al den Tid, saa forsagt og stilfærdig, og nu kom han hjem, vant
								til Glands og Tummel, friskere og mere ungdommelig end før, og fandt
								hende bleg og falmet, tung i Sind - tung i Gang, slet ikke
								den Gamle, og i det første Møde vilde han være saa fremmed og kjølig
								overfor hende og det vilde gjøre hende endnu mere forskræmt, og han
								vilde vende sig fra hende, men aldrig vilde hun vende sig fra ham,
								nej, nej, hun vilde vaage over ham som en Moder, og naar Verden gik
								ham imod, saa vilde han komme til hende, og hun vilde trøste ham og
								være ham saa god, savne for hans Skyld, lide og græde, gjøre Alt for
								hans Skyld. - Saa syntes det hende igjen at saasnart hun saae ham,
								vilde Alt være som det var, jo, de stormede gjennem Stuen, som kaade
								Pager, stimede og støjede, og Væggene gav Gjenlyd af Latter og Jubel
								og Krogene hviskede med Kys -.Som hun tænkte sig det saadan, faldt hun i en let Blund og det larmed
								og legte ind i hendes Drømme, og da hun vaagnede, larmede  det endnu, raske Fodtrin lød paa
								Trapperne, Porten slog op, Døre lukkedes, Vogne rumlede paa Gaden og
								Hestehove skrabede i Stenbroen.Det er ham! tænkte hun, sprang op, greb det store, stukne Sengetæppe,
								og svøbt i det som en Kaabe, ilede hun ind gjennem Værelserne. I
								Storstuen standsede hun, der stod en Bissepraas i en Træstage nede
								paa Gulvet og brændte, et Par af Lysene i Armstagerne var tændte,
								Tjeneren var løben fra disse Forberedelser af lutter Travlhed. Det
								talte derude. Det var Ulrik Frederiks Røst, hun skjælvede af
								Bevægelse.Døren gik op og med Hat paa Hovedet og Kappe omkring sig stormede han
								ind, vilde gribe hende i sine Arme, men fik kun fat i hendes Haand,
								for hun foer tilbage, han saae saa fremmed ud, hun kjendte ikke hans
								Dragt, han var bleven saa brun og saa fyldig, og under Kappen var
								han i en sælsom Klædning, hun aldrig havde set Mage til, det var den
								nye Mode med lang Vest og skindbræmmet Kjole, og den forandrede helt
								hans Figur og gjorde ham endnu mere ukjende-Hg-»Marie,« raabte han, »min hjærte Pige,« og han vred hende hen tilsig, saa det værkede i hendes Haandled og hun vaandede sig af Smerte.
								Men han mærkede det ikke, han var temmelig drukken, thi Natten var
								ikke varm, og de havde bedet godt i den sidste Kro.Det hjalp kun lidt Marie stred imod, han kyssede og klappede hende
								vildt og ubændigt. Endelig slap hun dog fra ham, og med blussende
								Kind og bølgende Barm flygtede hun ind i den nærmeste Stue; saa kom
								hun dog i Tanker om, at det maaske var en vel sælsom Velkomst og
								vendte tilbage.Ulrik Frederik stod paa samme Plet, helt forvirret, delt imellem
								Bestræbelsen for at faa sin omtaagede Forstand til at fatte, hvad
								der foregik, og Anstrængelsen for at hægte Hagekrogen i sin Kappe
								op, men hans Tanker og hans Hænder var lige hjælpeløse. Da nu Marie
								kom tilbage og friede ham for Kappen, kom han paa, at det
								Foregaaende nok skulde være en Spøg og brast ud i en skogrende
								Latter, slog sig paa Laarene, vred og vendte sig, ravende som han
								var, truede skjælmsk ad Marie og lo fornøjet og godmodigt, havde
								aabenbart noget Spøgefuldt, han vilde sige, begyndte ogsaa paa det,
								men kunde ikke faa det frem, og sank endelig ganske opløst og
								lattergreben ned paa en Stol, stønnende og gispende af al den Leen,
								med et lykkeligt, bredt Smil over hele Ansigtet.Lidt efter lidt veg Smilet for et døsigt Alvor, saa rejste han sig op
								og gik i tavs, misfornøjet Majestæt frem og tilbage over Gulvet,
								stillede sig omsider op ved Kaminen, foran Marie, med den ene Arm i
								Siden, den anden støttet paa Gesimsen og saae overlegent - stadig
								tynget af den stærke Rus - ned paa hende.Han holdt nu en lang, usammenhængende Fuldmandstale om sin egen
								Storhed, om den Ære, der var vüst ham udenlands, og om den store
								Lykke, det var for Marie som en menig Adelsmands Datter, at have til
								Gemal En, der om han havde villet, kunde have hjemført en Prindsesse
								af Blodet Han gik derefter uden Grund over til at sige, at han vilde
								være Herre i sit Hus, og truede Marie, at hun skulde være saa lydig,
								saa lydig, han vilde ingen Raisonering høre paa, ikke et Kny, ikke
								eet; hvor højt han ogsaa havde hævet hende, saa blev hun dog altid
								hans Slave, hans lille Slave, lille søde Slave, og nu blev han saa
								mild som en legende Los, græd og smidskede og trængte med hele en
								drukken Mands Ihærdighed ind paa hende med grove Kjærtegn og plumpe
								Elskovsord - uundgaaelige, uafviselige.Næste Dags Morgen vaagnede Marie længe før Ulrik Frederik.Det var næsten med Had, hun betragtede den sovende Skikkelse ved
								hendes Side. Hendes Haandled var hovnet op og var ganske ømt fra
								hans voldelige Velkomsthilsen igaaraftes. Der laa han med de
								kraftige Arme under den stærke, laadne Nakke; sorgløst, trodsigt,
								syntes det hende, aandede det brede Bryst, og der var et dorsk, mæt
								Smil paa de røde, fugtigt glindsende Læber.Hun blev bleg af Harme og rød af Undseelse ved at se paa ham. Næsten
								fremmed for hende ved den lange Adskillelse, var han trængt ind,
								pukkende paa hendes Kjærlighed som sin Ret, overmodig vis paa hele
								hendes Sjæls Hengivenhed og Tilbøjelighed, som En er vis paa at
								finde sine Møbler staaende, hvor de stod, da En gik ud. Vis paa at
								være savnet, vis paa at Længsels Klager havde svunget sig fra hendes
								skjælvende Læber henimod ham i det Fjerne, vis paa at alle hendes
								Ønskers Maal var hans brede Favn -Da Ulrik Frederik stod op, fandt han hende halvt siddende, halvt
								liggende på en Løjbænk inde i den blaa Stue. Hun var bleg,
								Ansigtstrækkene slappe, Øjnene nedslagne, og den syge Haand laa mat
								ned i hendes Skjød, svøbt i et Kniplingslommetørklæde; han greb
								efter  den, men hun rakte
								ham langsomt den venstre og heldte med et smerteligt Smil Hovedet
								tilbage.Ulrik Frederik kyssede smilende den fremrakte Haand, kom med nogle
								spøgefulde Bemærkninger om hans Tilstand igaaraftes og undskyldte
								sig med, at han, saalænge han var i Spanien, aldrig havde faaet en
								eneste god Rus, fordi Spanierne slet ingen Forstand havde paa at
								drikke, og han tilføjede, at naar han skulde være ærlig, saa drak
								han heller den uægte Alikant og Malaga vin fra Johan Lehns Stue
								eller fra Bryhanskjælderen, end det ægte, søde Djævelskab, der
								vankede dernede.Marie tav.Frokostbordet stod dækket og Ulrik Frederik spurgte, om de ikke
								skulde spise.Marie skulde Ingenting have, hun bad ham undskylde, han maatte spise
								ene, hun havde ingen Madlyst, og hendes Haand gjorde saa ondt, han
								havde rent kvæstet den.Saa fik han da at vide, hvor skyldig han var, og han vilde endelig se
								den syge Haand og kysse den, men Marie skjulte den hurtigt i sin
								Kjoles Folder og saae paa ham, som han sagde, med et Blik som en
								Tigerinde, der forsvarer sit værgeløse Afkom. Han bad længe, men det
								hjalp ikke, saa satte han sig leende tilbords og spiste med en
								Appetit, der levende mishagede Marie. Roligt kunde han imidlertid
								ikke sidde, han maatte hvert Øjeblik løbe til Vinduet og se ud, for
								alle Gadens hjemlige Scener var ham saa nye og kurieuse, og han fik
								snart ved denne idelige Løben den halve Opdækning spredt rundt
								omkring i Stuen, hans Øl stod i det ene Vindue, Brødkniven laa i det
								andet, hans Serviet hang over Vasen paa det forgyldte Gueridon og en
								Kringle laa paa det lille Bord i Krogen.Endelig blev han færdig og satte sig hen ved Vinduet og sad længe og
								saae ud, snakkende til Marie, der henne fra sin Løjbænk kun svarede
								ham sjeldent eller slet ikke svarede.Omsider rejste hun sig og gik hen til Vinduet, hvor han sad Hun
								sukkede og saae tungsindigt ud i Luften.Ulrik Frederik smilte og drejede med stor Ihærdighed sin Signetring
								rundt paa Fingeren.»Skal jeg puste paa den kranke Haand?« sagde han i en klagende,
								medlidende Tone.Marie rev Kniplingstørklædet af Haanden uden at sige et Ord og blev
								ved at se ud.»Den tager Kuld, den lille Stakkel,« sagde han og saae et Øjeblik op.Marie støttede, tilsyneladende tankeløst, den syge Haand mod
								Vindueskarmen og spillede med Fingrene, som paa et Klavikordium,
								frem og tilbage, ud af Solen og ind i Vinduespostens Skygge og ud af
								Skyggen og ind i Solen igjen, frem og tilbage.Ulrik Frederik saae med smilende Velbehag paa den smukke, blege
								Haand, der som et vevert, smidigt, lille Kattedyr leged og tumled i
								Karmen, krummed sig som til Spring, drejed og vendte sig, skød Ryg,
								tog Tilløb hen til Brødkniven, rullede med Skaftet, krøb tilbage,
								lagde sig fladt ned i Karmen, listed sig langsomt hen til Kniven
								igjen, snoede sig smidigt i Greb om Skaftet, løftede Bladet og lod
								det spille blankt i Solen, fløj saa op med Kniven ...I samme Nu lynede Kniven ned imod hans Bryst, men han værgede med
								Armen, og Klingen skar igjennem hans lange Kniplingsmansketter ned i
								Ærmet og han hugged den til Side ned paa Gulvet, sprang med et
								Forfærdelsesraab op, saa Stolen tumled tilbage, Altsammen i eet kort
								Sekund, ligesom med en eneste Bevægelse.Marie var dødbleg, hun klemte Hænderne op mod sit Bryst, hendes Blik
								var stivt og forfærdet, det stirrede hen paa den Plet, hvor Ulrik
								Frederik havde siddet, saa sænkede Øjelaagene sig, en skærende, død
								Latter trængte sig over hendes Læber, og hun sank om paa Gulvet,
								lydløst og ganske langsomt, som støttet af usynlige Hænder.Dengang hun legede med Kniven, havde hun pludselig lagt Mærke til, at
								Ulrik Frederiks Kniplingsskjorte stod aaben og blottede hans Bryst,
								og i samme Øjeblik var den meningsløse Drift opstaaet hos hende, at
								hugge det kolde, blinkende Blad ind i det hvide Bryst, og hun gjorde
								det; ikke fordi hun ønskede at dræbe eller blot at saare ham, maaske
								kun fordi Kniven var kold og Brystet varmt, eller mulig fordi hendes
								Haand var syg og svag og Brystet stærkt og sundt, men først og
								fremmest fordi hun ikke kunde lade være, fordi hendes Vilje ingen
								Magt havde over hendes Hjærne, eller hendes Hjærne ingen Magt over
								hendes Vilje.Ulrik Frederik stod bleg og støttede sig med Haandfladerne paa
								Frokostbordet, han skjælvede, saa Bordet rystede og Fadene klirrede
								mod hinanden. Frygt var ellers ikke blandt hans Egenskaber eller Mod
								blandt hans Mangler, men dette var kommet saa uanet, var saa  vanvittig ubegribeligt,
								at han kun med Spøgelserædsel kunde tænke paa den Skikkelse, der laa
								livløs og stille paa Gulvet henne ved Vinduet. Burrhis Ord om Faren,
								der blinkede i en Kvindes Haand, klang for ham, han sank paa Knæ og
								bad; for al rimelig Sikkerhed, al forstandig Tryghed var vegen fra
								Jordelivet og al menneskelig Vished ogsaa, thi det var Himlen selv,
								der regjered, ukjendte Gejsters Indflydelse, der styred,
								overjordiske Magter og Tegn, der bestemte. Hvorfor skulde hun ellers
								vilde dræbe ham, hvorfor, Gud, du Almægtigste, hvorfor, hvorfor?...
								Fordi det skulde være. Skulde.Næsten stjaalent tog han Kniven op, brækkede Bladet over og kastede
								Stumperne ind i den tomme Kamin.Endnu rørte Marie sig ikke.Hun var da ikke saaret ? nej, Kniven var jo blank, og der var ingen
								Blod paa hans Mansketter, men hun laa saa stille, dødsens stille;
								han ilede hen til hende og løftede hende op i sine Arme.Marie sukkede, slog Øjnene op, saae stivt og dødt ud for sig, saae
								paa Ulrik Frederik, og hun slyngede sine Arme om ham, kyssede og
								kjærtegnede ham, men sagde ikke et Ord Hun smilede vel saa lykkelig
								og glad, men der var en spørgende Angst i hendes Blik, hun saae
								henad Gulvet som om hun søgte Noget, greb saa pludselig Ulrik
								Frederik om Haandledet og følte paa hans Ærme, og da hun saae, at
								det var udrevet og Mansketten flænget, skreg hun i Forfærdelse.»Saa gjorde jeg det dog,« raabte hun fortvivlet, »aa Gud i din
								højeste Himmel, bevar min Forstand, saa mindelig jeg beder! - Men
								hvorfor spørger du intet?« sagde hun til Ulrik Frederik, »hvorfor
								slænger du mig intet fra dig som en forgiftig Eddersnog! Alligevel,
								skal Gud vide, jeg intet har Skyld eller Andel i, hvad jeg gjorde;
								det kom saadan paa mig, der var det, der
								tvang mig, jeg svær' dig min højeste Helgens Ed, der var det, der styred' min Haand; men du tror det
								intet, hvor kan du ogsaa?« og hun græd og jamred.Men Ulrik Frederik troede hende ganske. Det var jo den fuldeste
								Bekræftelse af hans egne Tanker, og han trøstede hende med gode Ord
								og Kjærtegn, skjøndt han følte en hemmelig Rædsel for hende som den,
								der var et stakkels vanvittigt Redskab i arge Gejsters usalige Vold.
								Og han overvandt ikke denne Rædsel, uagtet Marie Dag for Dag opbød
								al en klog Kvindes Kløgt for at vinde hans Tillid. For havde hun hin
								første Morgen svoret i sit Hjærte, at Ulrik Frederik skulde faa Lov
								til at udfolde al sin Elskværdighed og bruge alt sit  Taalmod for at vinde hende igjen,
								saa svor hendes Opførsel nu lige det Modsatte; hvert Blik var en
								Bøn, hvert Ord et ydmygt Løfte, og i tusinde Smaating, i Dragt og
								Lader, i snilde Overraskelser og sarte Hensyn tilstod hun ham, hver
								Time paa Dagen, sin inderlige, længselsfulde Kjærlighed, og havde
								hun kun havt Mindet om hin Formiddags Optrin at overvinde, da var
								Sejren ogsaa bleven hende vis.Men større Fjender stod hendes Sag imod.Ulrik Frederik var draget bort som fattig Prinds fra et Land, hvor
								den mægtige Adel ingenlunde betragtede en Konges uægte Børn som mere
								end sin Lige. Enevælden var endnu saa ung, og den Betragtning, at
								Kongen var en Mand, der kjøbte sin Magt ved at give sin Magt, saa
								saare gammel. Det Halvgudsskjær, der i de senere Tider omstraalede
								den absolute Arveherre, om det end alt var tændt, det var dog endnu
								kun spagt og spædt og blændede Ingen, der ikke stod altfor nær.Fra dette Land drog Ulrik Frederik til Phillip den Fjerdes Hær og
								Hof, og her blev han overvældet med Gaver og Æresbevisninger,
								udnævntes til Grand d'Espagne og behandledes paa lige Fod med Don
								Juan d'Austria, thi de Spanskes Konge lod sig det være
								magtpaaliggende, i hans Person at hylde Frederik den Tredie og ved
								overvættes Gavmildhed og Naade at udtrykke sin Tilfredshed med
								Regjeringsforandringen i Danmark og sin Anerkjendelse af Kong
								Frederiks sejerkronede Bestræbelser for at indtræde i de absolutte
								Herskeres Række.Løftet og beruset af al denne Hæder, som ganske forandrede hans
								Opfattelse af hans egen Betydning, saae Ulrik Frederik snart, at han
								havde handlet utilgivelig letsindigt i at gjøre en menig Adelsmands
								Datter til sin Gemalinde, og Tanker om at lade sin egen Ubesindighed
								gaa ud over hende, Tanker om at lade hende ophøje og om at lade sig
								skille fra hende, krydsede i broget Forvirring hinanden under hans
								Rejse hjem, og da nu den overtroiske Frygt for, at hans Liv var
								truet af hende, kom til, tog han den Beslutning, indtil han kunde
								skjønne, hvad der videre var at foretage, at behandle hende koldt og
								ceremonielt, og at afvise ethvert Forsøg paa at vække det gamle,
								idyliske Forhold tillive igjen.Frederik den Tredie, der ingenlunde var nogen ufin Iagttager,
								opdagede snart, at Ulrik Frederik ikke var vel fornøjet med sit
								Ægteskab og forstod ogsaa helt vel Grunden, og han benyttede derfor
									 enhver Lejlighed til
								at fremdrage og udmærke Marie Grubbe, og overvældede hende med Tegn
								paa Gunst og Naade, og troede paa denne Vis at kunne hæve hende i
								Ulrik Frederiks Øjne og Yndest, men det hjalp ikke, det bidrog kun
								til at skabe en Hær af aarvaagne og misundelige Fjender rundt om den
								Udkaarne.Den Sommer, som saa ofte ellers, boede Kongefamilien paa
								Frederiksborg.Ulrik Frederik og Marie tog ogsaa derud, thi de skulde hjælpe med at
								udfinde og optænke alle mulige Festligheder og Optog, som i
								September og Oktober skulde gaa for sig, naar Churfyrsten af Sachsen
								kom for at trolove sig med Prindsesse Anna Sofie.Foreløbig var Hofkredsen derude ganske lille, først i Slutningen af
								Avgust skulde den udvides, thi da skulde Prøverne paa Balletter og
								anden Lystbarhed begynde. Der var derfor meget stille, og de sled
								Tiden som de bedst kunde. Ulrik Frederik var næsten hver Dag paa
								lange Jagt- og Fisketoure, Kongen havde travlt med sit Drejelad og
								sit Laboratorium, som han havde ladet indrette i et af de smaa
								Taarne, og Dronningen og Prindsesserne baldyrede til den
								forestaaende Fest.I den Allee, som fra Skoven fører op mod Laagen til lille Dyrehave,
								plejede Marie Grubbe at gaa sin Morgengang.Hun var der ogsaa idag.Højt oppe i Alleen lyste hendes kraprode Robe skarpt mod den
								muldsorte Gang og det grønne Løv.Langsomt kom hun nærmere.Den sirlige, sorte Filthat, uden andet Smykke end en smal Perlelidse
								og en blinkende, sølvindfattet Solitaire paa den opkrammede
								Sideskygge, sad let paa det i tunge Lokker opsatte Haar. Robelivet
								sad stramt og glat, Ærmerne var snevre til ned imod Albuen, der blev
								de dybt opslidsede, hængende, agrafferede over Slidsen med
								Perlemoder og forede med ansigtsfarvet Silke. En tætvævet
								Kniplingsbredde skjulte de nøgne Arme. Robeskjørtet, der bagtil
								slæbte en Smule, var paa Siderne højt ophæftet og faldt i rundede
								Folder kortelig af foran, og lod et sort og hvidt skraastribet
								Silkeskjørt tilsyne, saa langt, at  Foden med de sortsviklede Strømper og
								perlespændte Sko netop kunde sees. I Haanden havde hun en Vifte af
								Svanefjer og Fjer af Ravne.Tæt ved Laagen standsede hun, aandede i sin hule Haand og holdt den
								først for det ene, saa for det andet Øje, saa rev hun en Kvist af og
								lagde de kjølige Blade paa de hede Øjelaag, men det kunde alligevel
								sees, at hun havde grædt. Saa gik hun ind ad Laagen, op mod Slottet,
								vendte tilbage igjen og slog ind paa en Sidegang.Neppe var hun forsvunden mellem de mørkegrønne Buksbomhække, før der
								oppe i Alleen viste sig et sælsomt, skrøbeligt Par: et Mandfolk, der
								gik langsomt og vaklende som En, der nys var kommen op af en haard
								Sygdom, støttede sig til et Fruentimmer i en gammeldags Stoffes
								Kaabe og med en stor, grøn Skjærm for Øjnene. Manden vilde gaa
								hurtigere til, end han ret vel kunde aarke, og Fruentimmeret holdt
								igjen og trippede smaaskjændende med.»Naa, naa!« sagde hun, »bi at tage dine Ben med, du flyver jo til som
								et vindt Hjul i en skjæv Vej, kranke Lemmer skal krankelig bæres.
								Gaa nu stille! sagde hun ikke det, den kloge Kone i Lynge. Er det at
								stolpre afsted paa Ben, som der intet er mere Støtte og Stivelse i,
								end som i gammel Sime!«»Herregud, da ogsaa for Ben det er!« klynkede den Syge og standsede,
								da Knæene rystede under ham, »nu er hun helt af Syne,« og han saae
								langeligt op imod Laagen, »helt af Syne! og der bliver ingen
								Lystfart i Dag, har Foureren sagt, og der er saa længe til imorgen!«»Ja, ja, den Tid gaar nok, lille Daniel, og saa kan du hvile idag,
								saa er du saameget des stærkere imorgen, saa følger vi hende hele
								Skoven igjennem, fluks ned til Laagen, ja vi gjør, og nu gaar vi
								hjem, og saa skal du ligge paa den bløde Løjbænk og have et godt
								Krus Øl, og saa spiller vi Verkehring og saa kommer Reinholdt
								Vinskjænk, naar det høje Herskab har spiset af, og saa spørger du
								Nyt og vi faar os en god, trofast Lanter til Sol gaaer i Bjerge, ja,
								vi gjør, lille Daniel, ja, vi gjør!«»Ja, vi gjør, ja, vi gjør!« vrængede Daniel, »du med din Lanter og
								Spil og Verkehring! naar det brænder i min Hjærne som Løbebly og min
								Forstand er i vilden Vaade og - hjælp mig hen til
								Vejkanten, at jeg kan sætte mig lidt - saa, saa ... er jeg klog,
								Magnille? er jeg? -jeg er gaien som en Flue i en Flaske, hvad ?
								Hille Kors og Sakrament! det er klog Mands Fart for en vanbaaren
								Vanbyrdig, ussel, ussel, rygbraaden Stakkarl, at æde sig op af
								højgalen Elskov til en Prindses Hustru, det er klogt, Magnille, at
								længes Øjnene ud af Hovedet efter hende,  at gispe som en landsmidt Fisk efter at se
								kuns et Glimt af hendes Gestalt, at minde med sin Mund det Støv, hun
								har traadt, det er klogt, siger jeg! - aa, var der intet de Drømme,
								Magnille, hvor hun bøjer sig over mig og lægger sin hvide Haand paa
								mit pinefulde Bryst eller ligger saa stille og aander saa sagte og
								er saa kold og forladt og har Ingen til at værge sig, uden som
								mig... eller hvirvler forbi i et stakket Glimt, hvid, hvid som en
								nøgen Lilie! - men det er nichtige Drømmer, Røg og Tant
								kuns og fattige Luftblaser.«De gik igjen.Ved Laagen standsede de.Daniel støttede sig med Armene paa den og stirrede op imellem
								Hækkene.»Derinde!«sagde han.Stille og lys laa Dyrehaven med Sol i Luft og Sol i Løv. Kisel og
								Smaaskaar nede i Gangen kasted Lyset tilbage i dirrende
								Straalebundter, flyvende Edderkoppespind blinked gjennem Luften og
								tørre Knopblade dalede vrikkende ned fra Bøgenes Grene, mens højt
								oppe mod den blaa Himmel Slottets hvide Duer tumlede sig med Solguld
								over de hurtige Vinger.Fra en fjern Luth klang en lystig Dandsemelodi dæmpet derned.»Saadan en Nar!« mumlede Daniel. »Skulde En tro det, Magnille, at En,
								der har Indialands dyrbareste Demantsperle, vilde agte den ringe og
								løbe efter Skjærver af malet Glas! Marie Grubbe og - Karen
								Fiol! er han klog? og nu tænker de, han
								jagter, tænker de, fordi han lader Vildtskytten skyde til sig og
								kommer hjem med Horsgummer og Tredækkere i Bundter og Par, og imens
								saa stimer og fjaser han nede i Lynge med en Kjøbemø, en Carnaille -
								tvi, tvi, i Helvedes Hav for skidden Commerce! - og han er
								saa iversyg paa den Majmaanedskilling, at han knap tør vende sine
								Øjne fra hende en Dag tilende, mens...«Det rasled i Løvet, og Marie Grubbe stod lige foran ham indenfor
								Laagen.Dengang hun drejede af ned i Haven, var hun nemlig gaaet ned til
								Indhegningen, hvor Elsdyrene og de Esrom-kameler nu holdtes, og var
								derfra søgt hen til et Lysthus, lige tæt op mod Laagen. Her havde
								hun hørt Daniels Ord til Magnille og nu:»Hvem er I ?« spurgte hun, »og var de sande, de Ord, I sagde ?«Daniel havde ondt ved at holde sig opret ved Laagen, saadan rystede
								han.»Daniel Knopf, velbaarne Madame, den galne Daniel,« svarede han,
								»bryd Jer intet om hans Snak, det løber ham saadan af Tungen, Redt
								og Uredt mellem hinanden, Hjærneavner og Tungetærsken, Tungetærsken
								og intet Andet.«»I lyver, Daniel.«»Ja, ja, Herregud! vist lyver jeg saa, det er troligt nok, for her,
								velbaarne Madame,« og han pegede paa sin Pande, »her er det som en
								Jerusalems Forstyrrelse - nej dig, Magnille, nej dig høvisk og sig
								den velbaarne Madame Gyldenleu, hvor galen jeg er bleven, - vær
								intet undseendes! Herregud, vi har jo alle vores smaa Bræk og
								Skrøbeligheder! sig det kuns, Magnille, vi er jo ligegodt dog kuns
								saa galne, som Vorherre han gjør os.«»Er han virkelig ret galen ?« spurgte Marie Magnille.Magnille dyppede sig forvirret, greb efter Maries Kjoleflig ind
								mellem Laagens Tremmer og kyssede paa den og saae ganske forskrækket
								ud: »Aa nej, nej, er han intet, Gud have Lov.«»Hun er ogsaa ...« og Daniel slog med Haanden en Kreds i Luften, »vi
								passer paa hinanden, vi to Galne, saa vel vi kan, det er intet for
								det Bedste, men Herregud, Galne se, Galne gaa, ved fælles Hjælp de
								Graven naa, men der bliver intet ringet over dem, det maa intet
								være. Ellers Tak for god Efterspørgsel, mange Tak, mange Tak og Gud
								i Vold.«»Bliv,« sagde Marie Grubbe, »I er intet mere galen, end I gjør Jer
								selv. I skal tale, Daniel; vil I, jeg skal tro saa laveligt om Jer,
								at I er Mellemmand mellem hende, I nævnte, og min Hr. Gemal? vil I
								det?«»En stakkels, galen Mand,« klynkede Daniel og slog undskyldende ud
								med Haanden.»Gud forlade Eder, Daniel, det er skjændigt Spil, I driver;jeg havde
								troet Eder saa meget, meget bedre!«»Er det sandt, er det sandfærdigen sandt,« raabte han ivrig og hans
								Øjne lyste af Glæde, »saa er jeg klog igjen, spørg mig kuns, bare
								spørg!«»Var de sande, de Ord ...«»Som Evangelium, men ...«»Er I vis derpaa? I fejler intet?«Daniel smilte.»Er ... han der idag?«»Er han paa Jagt?«»Ja.«»Saaja.«»Hvad er -,« begyndte Marie igjen efter en lille Pavse, »hvad er hun
								for Slags Person, om I veed det?«»Lille, velbaarne Madame, ret lille, rød og rund som et Løgæble,
								gesvadsig og munter, med leendes Mund og væver Tunge.«»Men af hvad Folk er hun kommen?«»For to Aar siden, eller halvtredie, var hun gift med en fransøsk
								Valet de chambre, som forløb Landet og lod hende blive siddendes,
								men hun sad intet ret længe, førend som hun, i Ledtog med en
								forgjældet Harpenist, satte ud for Paris og der og til Bryssel har hun været, til hun kom her tillands
								igjen iaar ved Pindsedagstide. Hun har ellers et naturligt oplyst
								Hoved og angenemme Manerer, undtagen naar som er, at hun er drukken;
								det er nu al den Videnskab, jeg haver.«»Daniel,« sagde hun og standsede uvis.»Daniel,« svarede denne med et fint Smil, »er Eder nu og evindelig
								saa tro som Eders højre Haand.«»Vil I da være mig til Hjælp ? - Kan I komme over... over
								en Vogn og en Agesvend, der er til at lide paa, saa fluks jeg giver
								Jer Varsel?«»Ja, jeg kan, det kan jeg, en maadelig Time efter skal der holde en
								Vogn i Herman Blytækkers Vænge, op imod det gamle Fjælleskur. Lid I
								kuns paa det, velbaarne Madame.«Marie stod et Øjeblik, som om hun betænkte sig. »Vi tales ved igjen,«
								sagde hun saa, nikkede venligt til Magnille og gik.»Er hun nu intet al Dejligheds Tresor, Magnille!« udbrød Daniel og
								stirrede henrykt opad Gangen, ad hvilken hun var forsvunden. »Og saa
								ædelig stolt,« tilføjede han triumferende, »aa, hun vilde sparke mig
								bort, ret foragtendes sætte sin Hæl paa min Nakke og træde mig
								sagtelig ned i det ringeste Støv, om hun vidste, hvor djærvelig
								Daniel drømmer om hendes Person. - Saa brændendes skjøn og herlig!
								det sved mig i Hjærtet for hende, hun maatte fortro sig til mig, til
								mig! nedbøje sin Stoltheds majestætiske Palme... men der er Fryd i
								den Sentiment, Magnille, Himmerigs Fryd, Magnilleke!«Saa stavrede de af med hinanden.At Daniel og hans Søster var komne til Frederiksborg, var gaaet
								saaledes til: den arme Livsens Korthed havde efter Scenen i
								Statafkroen fattet en afsindig Kjærlighed til Marie Grubbe. En
								fattig, fantastisk Kjærlighed, der Intet haabede, fordrede eller
								ventede andet end golde Drømme. Ikke mere. Og den Smule Virkelighed,
								der krævedes til at farve Drømmene med et svagt Skjær af Liv, fandt
								han i rigt Maal ved nu og da at se hende saadan som Lejligheden
								faldt, glimtvis nærved eller dragende forbi i det Fjerne. Men da nu
								Gyldenløve rejste bort og Marie aldrig tog ud, da voksede hans
								Længsel og steg og steg, til den var ved at gjøre ham vanvittig, og
								kastede ham omsider paa Sygelejet.Da han svækket og ødelagt rejste sig igjen, var Gyldenløve kommen
								hjem, og af en af Maries Piger, som han havde i sin Sold, erfarede
								han, at Forholdet mellem Marie og hendes Gemal ikke var det bedste,
								og denne Efterretning gav hans umulige Lidenskab ny Næring og ny
								Vækst, Fantasteriets overnaturlig frodige Vækst. Inden han endnu
								havde forvundet sin Sygdom saameget, at han ret kunde staa og
								støtte, rejste Marie til Frederiksborg. Han maattc følge efter, bie
								kunde han ikke. Han sagde, han vilde tage til den kloge Kone i Lynge
								for at blive fuldstændig helbredet, og hans Søster Magnille skulde
								følge ham, saa kunde hun med det Samme faa Raad for sine daarlige
								Øjne. Det fandt Venner og Bekjendte rimeligt og afsted kjørte de
								Daniel og Magnille til Lynge. Her opdagede han Gyldenløves Forhold
								til Karen Fiol, og her fortroede han sig fuldstændig til Magnille,
								sagde hende sin besynderlige Elskov, sagde hende, at der for ham kun
								var Lys og Livsens Aande, hvor Marie Grubbe var, og besvor hende at
								følge ham til Frederiksborgby, for at han kunde være den nær, der
								saa ganske fyldte hans Hu.Magnille føjede ham, de lejede sig ind i Frederiksborg og havde nu
								alt i mange Dage fra det Fjerne fulgt Marie Grubbe paa hendes
								ensomme Morgengange.Og saa var det, de mødtes.XIEt Par Dage efter ud paa Formiddagen var Ulrik Frederik i Lynge.Han laa paa alle Fire ude i den lille Have foran Huset, hvor Karen
								Fiol boede, med en Krands af Roser i den ene Haand, medens han med
								den anden søgte, snart at lokke, snart at trække en lille hvid
								Fruerhund frem under Hasselbuskene i Hjørnet.»Boncoeur! petit, petit Boncoeur! Boncoeur, kom saa da, din lille
								Skalk, aa, saa kom da, din Narrifas - aa, dit Bæst,
								Boncoeur, lille Hund! - forbandede, stædige Tingest...«Karen stod i Vinduet og lo.Hunden kom ikke, og Ulrik Frederik lokkede og bandede.»Amy des morceaux delicats,« sang Karen og vinkede med en fyldt
								Vinpokal.»Et de la debauche polieViens noyer dans nos Vins MuscatsTa soif et ta melancolie!«Hun var meget oprømt, meget hed, og somme af Sangens Toner gik
								højere, end de egenlig skulde.Endelig fangede Ulrik Frederik Hunden.Triumferende bar han den hen for Vinduet, trykkede den Rosenkrandsen
								ned over Ørerne og rakte den knælende op mod Karen.»Adorable Venus, reine des coeurs, je vous prie accepter de ton
								humble esclave eet petit agneau innocente, couronné des fleurs ...«I det Samme aabnede Marie Grubbe Havelaagen. Hun blev bleg, da hun
								saae Ulrik Frederik paa Knæ række en Rosenkrands, eller hvad det
								var, op mod det røde, leende Kvindfolk, og hun bukkede sig ned, tog
								en Sten og kastede den af al Magt efter hende, men den ramte paa
								Kanten af det aabne Vindu, saa Ruderne klirrende regnede ned paa
								Jorden.Karen styrtede skrigende bort Ulrik Frederik saae ængsteligt ind
								efter hende, tabte i Overraskelsen Hunden, men beholdt Krandsen, og
								stod nu forbavset, vred og forlegen og drejede den rundt mellem sine
								Hænder.»Bi kuns, bi kuns,« raabte Marie, »jeg traf dig intet, men jeg skal
								nok jeg skal nok,« og hun trak en lang, svær Staalnaal med
								rubinforsi-ret Hoved udaf sit Haar, den holdt hun saa op for sig som
								en Dolk og ilede i et underligt smaatrinet, næsten hoppende Løb op
								imod Huset; det var ligesom hun ikke kunde se, for hun løb ikke lige
								paa, men i sælsomme, usikre Bugter op efter Husets dør.Der standsede Ulrik Frederik hende.»Gaa tilside,« sagde hun næsten klynkende, »du med din Krands.«»Saadan En,« vedblev hun, medens hun vendte sig fra den ene Side til
								den anden for at smutte ind, og stadigt holdt Øjnene fæstede paa
								Døraabningen, »saadan En binder du Krandse til, Rosenkrandse, ja-a,
								her er du den kjælne Hyrde; har du intet en Skalmeje ogsaa? har du
								ingen Skalmeje?« gjentog hun og snappede i det Samme Krandsen ud af
								hans Hænder, kastede den paa Jorden og trampede paa den, »og en
								Hyrdestav, Amaryllis? med en Silkesløjfe?«»Lad mig komme frem, siger jeg,« truede hun og løftede Naaledolken
								mod ham.Han greb hende om begge Haandled og holdt hende fast; »vil du stinge
								igjen?« sagde han skarptMarie saa op paa ham.»Ulrik Frederik,« sagde hun ganske sagte, »jeg er din Hustru for Gud og Mennesker. Hvorfor elsker du mig
								intet mere? Følg med, lad hende derinde være den, hun er og følg
								med. Følg med, Ulrik Frederik, du veed intet, hvad brændendes Elsk
								jeg bær til dig, hvor bitterligt jeg længes og sørger. Følg med,
								hører du, følg med!«Ulrik Frederik svarede ikke, han bød hende Armen og fulgte hende ud
								af Haven, hen til hendes Vogn, der holdt ikke langt derfra. Han
								hjalp hende op, gik forom Hestene og saae paa Seletøjet, spændte et
								Spænde om og kaldte Kusken ned, som for at lade ham rette ved
								Koblerne, og hvidskede saa til ham, da de stod der foran:»Saasnart du er i Sædet saa kjør til, alt hvad Øgene strække kan, og
								stop aldrig et Minut, før I er hjemme, det siger jeg, og du kjender
								mig vel!«Kusken var oppe, Ulrik Frederik tog i Siden af Vognen, som for at  stige op ogsaa, Pidsken
								susede ned over Hestene, han sprang tilbage og Vognen foer afsted.Et Øjeblik tænkte Marie paa at faa Kusken til at standse, paa at
								gribe Tøjlerne, paa at springe ud, men der kom en Afmagts Ro over
								hende med Et, og en uendelig dyb, navnløs Væmmelse, en kvalmende
								Lede, og hun blev siddende rolig og stille, stirrende ud for sig,
								uden at lægge Mærke til Vognens rasende Fart.Og Ulrik Frederik var atter hos Karen Fiol.Om Aftenen, da Ulrik Frederik vendte hjem, var han egenlig en Smule
								beklemt, ikke just ængstelig var han, men betaget af den Spænding,
								som lister sig over Folk, naar de har den bestemte Overbevisning, at
								de gaar en hel Række af Fortrædeligheder og Ubehageligheder imøde,
								og som ikke kan undgaaes, som man skal igjennem.Marie havde naturligvis klaget til Kongen, og denne vilde nu gjøre
								ham kjedsommelige Bebrejdelser, som maatte høres til Ende; Marie
								vilde hylle sig i den krænkede Dydefuldheds majestætiske Tavshed,
								hvad han saa skulde gjøre sig den Ubelejlighed at ignorere.
								Stemningen deroppe vilde være yderst trykkende, Dronningen vilde se
								træt og lidende ud, fornemt lidende, og Hofdamerne, der Ingenting
								vidste, men Alting anede, vilde sidde tavse, nu og da sagte sukkende
								løfte deres Hoveder og se mildt bebrejdende paa ham med store,
								tilgivende Øjne, aa, han kjendte det Hele lige til den Glorie af
								højhjertet Trofasthed og heroisk Selvopoffrelse, hvormed Dronningens
								stakkels Kammerjunker vilde søge at omgive sit smale Hoved, ved med
								komisk Modighed at stille sig ved hans, Ulrik Frederiks, Side,
								overvældende ham med Høflighed og ærbødigt trøstende Dumheder,
								medens hans smaa, vandblaa Øjne og hele hans spinkle Skikkelse,
								tydeligt som klare Ord, talte og sagde: se, alle vende ham Ryggen,
								men jeg ikke, med Fare for kongelig Vrede, for Dronningens Mishag,
								trøster jeg den Forladte! Jeg sætter mit trofaste Bryst mod... aa,
								hvor han kjendte det godt, Altsammen, Alting, det Hele.Han tog fejl.Kongen modtog ham med et latinsk Sprichwort, hvad der var et
								ubedrageligt Kjendetegn paa, at han var glad stemt, og Marie rejste
								sig og gav ham Haanden som sædvanlig, lidt koldere maaske, lidt mere
								afmaalt, men ialtfald helt anderledes, end han havde ventet detHeller ikke da de blev alene, hentydede hun saameget som med et  Ord til deres Møde i
								Lynge, og Ulrik Frederik undrede sig mistroisk derover; han vidste
								ikke ret, hvad Tanke han skulde gjøre sig om denne besynderlige
								Tavshed.Han vilde næsten hellere, hun havde talt!Skulde han lokke hende til at tale, takke hende, fordi hun havde
								tiet, give sig Anger og Bod i Vold og lege den Leg, at de bleve
								forsonede igjen?Han turde ikke ret vel prøve derpaa, for han havde lagt Mærke til, at
								hun nu og da saae hen paa ham i Smug, med saadan et sælsomt Udtryk i
								sine Øjne, et roligt, maalende, gjennemtrængende Blik, fuldt af
								stille Undren og af kjølig, næsten haanende Nysgjerrighed. Ikke et
								Glimt af Hævn eller Had, ikke en Skygge af Sorg eller Klage, ikke et
								sittrende Blink af tilbage trængt Vemod! Intet saadant, slet intet!Derfor turde han ikke, og der blev Ingenting sagt.Engang imellem, i de paafølgende Dage, kunde hans Tanker uroligt
								dvæle derved, og en feberagtig Lyst til at faa det klaret, opstaa
								hos ham.Men det skete ikke, og han kunde ikke lade være med at tænke sig, at
								hine uudtalte Bebrejdelser, de laa nu som Lindorme ligger i deres
								mørke Hule, rugende over skumle Skatte, der voksede alt som Øglerne
								vokste, blodrød Karfunkel løftende sig frem paa guldrød Stilk og
								bleg Opal langsomt bredende sig i Løg ved Løg, svulmende og
								ynglende, medens Ormenes Kroppe stille, men ustandset voksende, gled
								ud i Bugt paa Bugt, løfted sig i Ring paa Ring over Skattens frodige
								Mylder.Ja, hun maatte hade ham, maatte gaa og gjemme paa Hævntanker, thi en
								saadan Forhaanelse som den, han havde tilføjet hende, kunde ikke
								glemmes, og han satte denne formodede Hævnlyst i Forbindelse med det
								sælsomme Optrin, da hun løftede sin Haand mod ham, og med Burrhis
								varslende Ord, og han undgik hende endnu mere end før, og ønskede
								endnu ivrigere, at deres veje maatte blive skilte.Men Marie tænkte ikke paa Hævn, hun havde glemt baade ham og Karen
								Fiol; thi i hint Minut af navnløs Lede var hendes Kjærlighed bleven
								udslettet, sporløst udslettet, som en straalende Boble, der brister
								i Støv og ikke er mere. Og dens Glands er heller ikke mere, og de
								flyvende Farver, den laante hvert lille Billed, den afspejlede i
								sig, ikke heller de er mere. De er det ikke, og Blikket, som den
								fængslede ved sin Pragt og urolige Skjønhed, er nu frit, skuer frit
								omkring og ser  vidt
								udover Verden, den Verden, som i farvede Billeder spejledes i
								Boblens Glar.Paa Slottet var Dag for Dag Antallet af de Fremmede vokset.
								Balletprøverne vare allerede i fuld Gang og Daridsemestere og
								Akteurer, Pilloy og Kobbereau, var beordrede herud, dels for at
								instruere, dels for at overtage de vanskeligste eller
								utaknemmeligste Roller.Ogsaa Marie Grubbe skulde optræde i Balletten og tog med Iver Del i
								Øvelserne. Hun var siden Dagen i Lynge bleven langt mere virksom og
								selskabelig, saa at sige mere vaagen.Før var hendes Samliv med hendes Omgivelser temmelig udvortes; naar
								der ikke just var Noget, der ligesom kaldte paa hende, vakte hendes
								Opmærksomhed eller Interesse, saa smuttede hun straks ned i sin egen
								lille Verden og saae derfra ligegyldigt ud paa de Udenforstaaende.Nu derimod levede hun med; og havde hendes Omgangskreds ikke været
								saa optaget af alle hine Dages mangfoldige Nyheder og Afvekslinger,
								vilde de med Forbavselse have seet, hvor forandret hendes Væsen var
								blevet. Der var kommen en rolig Sikkerhed over hendes Bevægelser, en
								næsten fjendtlig Finhed i hendes Tale og en klog Agtpaagivenhed i
								hendes Miner.Men det var der Ingen, der mærkede, kun Ulrik Frederik greb sig
								enkelte Gange i at beundre hende som en fremmed, ham ubekjendt
								Person.Blandt de Fremmede, Augustmaaned bragte, var der ogsaa en af Maries
								Slægtninge, Sti Høg, hendes Søsters Mand.Ud paa Eftermiddagen, et Par Dage efter hans Ankomst, stod de med
								hinanden paa en Bakke i Skoven, hvorfra man saae ud over Byen og det
								flade, solsvedne Land bagved den.Store, langsomt glidende Regnskyer samlede sig oppe paa Himlen, og
								fra Jorden steg der en bitter, vissen Duft, som var det de matte,
								halvtudgaaede Urters Suk efter Livsens Væde.Den svage Luftning, der næppe var stærk nok til at holde Møllen
								dernede ved Korsvejen i Gang, susede mismodigt i Trætoppene, saa det
								lød, som klagede Skoven forknyt over Soleglød og Sommerbrynde, - og
								som Tiggeren, der blotter sit medynksvækkende Saar, saaledes syntes
								de gule, fortørrede Græsmarker at lægge deres golde Jammer aaben for
								Himlens Blikke.Tættere og tættere samlede Skyerne sig, og enkelte store Regndraaber,
								ganske enkelte, faldt med et Slag paa Blade eller Straa, som saa et
								Øjeblik svingede til Siden, rystede og pludselig blev stille igjen.
								Svalerne strøg lavt langs med Jorden, og den blaalige Nadverrøg slog
								slørende ned over de sorte Straatage i den nære By.En Vogn skumpede besværligt henad Vejen, og nede fra Gange og Stier
								rundt om Højens Fod hørtes dæmpet Latter og munter Tale, Raslen af
								Vifter og Silke, Bjæffen af smaa Skjødehunde og Lyden af tørre
								Grene, der knagede og knækkedes.Det var Hoffet paa dets Eftermiddagspromenade.Marie og Sti Høg havde skilt sig fra de Andre og var gaaet op ad
								Bakken, nu stod de tavse og saae ud, stakaandede af saa hurtigt at
								have besteget den bratte Skraaning.Sti Høg var den Gang et Par Aar over de Tredive, han var en høj Mand,
								høj og mager, rødhaaret og med et langt, smalt Ansigt. Han var bleg
								og fregnet, og hans tynde, hvidgule Øjenbryn buede højt op over hans
								blanke, lysgraa Øjne, der fik et træt, lyssky Udtryk ved at
								Øjelaagene var ganske rosenrøde og derved at han, naar han blinkede,
								blinkede langsommere, eller bedre: lod Øjet længere være lukket end
								andre Mennesker. Hans Pande var høj og over Tindingen var den stærkt
								rundet og blank. Næsen, smal og langsomt krummet, var lidt for lang
								og Hagen baade for lang og spids, medens Munden var fuldkommen smuk,
								Læbernes Farve saa frisk, deres Linier saa rene og Tænderne smaa og
								hvide. Men det var dog ikke det, der gjorde denne Mund saa
								ejendommelig, det var det, at den havde dette underlige, sørgmodige,
								grusomme Smil, som undertiden findes hos store Vellystninge, dette
								Smil, der er higende Begjær og foragtende Træthed paa een Gang, paa
								een Gang ømt og længselssygt som søde Toner og grumt og blodlystent
								som den dæmpede Tilfredsstillelsens Knurren, der trænger sig ud af
								Rovdyrets Strube, naar dets Tænder slide i det bævrende Bytte.Saadan saae Sti Høg udDengang.»Madame,« sagde han, »har I ingentid ønsket Jer, I sad vel og godt
								forvaret inden et Klosters Porte, saadan som de har dem i Italien og
								de Steder der?«»Ih nej, Gud frels mig vel! hvor skulde jeg komme paa slige katoliske
								Tanker?«»I er da meget lykkelig, min dyrebare Frænke? Livsens Drik er for
								Eder da skær og frisk, den smager sødt paa Eders Tunge, gjør den,
								varmer Eders Blod op og rasker Eders Tanker? Er det Sanden! aldrig
								bærmebedsk, doven og forfulet? aldrig blakket som af Edderdyr og
								Orme, der mimrer og kravler omkring...? Saa har jeg taget Fejl af
								Eders Øjesyn da?«»Ja, kunde I faa mig til at skrifte paa den Vis!« sagde Marie og lo
								ham lige op i Øjnene.Sti Høg smilte, førte hende hen til en lille Græsbrink deroppe, og de
								satte sig nedHan saae forskende op paa hende.»Veed I intet,« sagde han langsomt, tilsyneladende forlegen og uvis
								paa, om han skulde tie eller tale, »veed I intet, Madame, at der her
								i Verden er en gehejm Societet, som En kunde kalde for de
								Melankoliskes Kompagnie ? Det er Folk, som fra Fødselen af er givne
								en anden Natur og Beskaffelse, end som Andre, de har et større
								Hjærte og fortere Blod, de higer og attraar mere, begjærer stærkere,
								og deres Forlængsel er vildere og mere brændendes, end den er hos
								den gemene Adelhob. De er fluks som Søndagsbørn, deres Øjne er mere
								aabne, alle deres Sandser er subtilere i deres Fornemmelser. Livsens
								Glædskab og Lyst, den drikker de med deres Hjærterødder, imens de
								Andre de kuns griber dem med deres grove Hænder.«Han standsede lidt, tog sin Hat i Haanden og lod Fingrene legende
								glide hen over den fyldige Fjerbusk.»Men,« vedblev han med mere dæmpet Stemme og ligesom for sig selv,
								»Vellyst i Dejlighed, Vellyst i Pragt, i alle de Dele, som nævnes
								kan, Vellyst i Gemyttets inderste Rørelser, Vellyst i de lønlige
								Drifter og Tanker, Mennesken selv aldrig ret kan begribe, alt Dette,
								som for Andre tjener dem, naar de er ørkesløse, til stakket Kortvil
								eller fult Slemmeri, det er for deres Sjæle som Lægedom og kostelig
								Balsam. Det er Livsens eneste honningdraabendes Blomster, hvoraf de
								dier deres daglige Føde, og derfor søge de ogsaa paa Livsens Træ
								Blomster op, hvor hine aldrig vilde tro de fandtes, under mørke
								Blade og paa tørre Grene, men de, de Andre, kjender de til Vellyst i
								Sorg eller i Fortvivlelse?«Han smilte haanligt og tav.»Men hvorfor,« spurgte Marie og saae ligegyldigt bort fra ham,
								»hvorfor kalder I dem Melankoliske, medens det jo kun er Verdens  Glædskab og Lyst, de har
								i Tanker, og hverken hvad tungt er eller travrigt heller?«Sti Høg trak paa Skuldrene og gjorde Mine til at rejse sig, som om
								han var træt af at dvæle længer ved dette Emne og vilde afbryde
								Samtalen.»Men hvorfor da?« gjentog Marie.»Hvorfor?« udbrod han utaalmodig og med en foragtelig Betoning,
								»fordi al Jorderigs Fryd er saa stakket og forkrænkelig, saa falsk
								og ufuldkommen, fordi hver Vellyst den Stund den blusser op som
								rigen Rose, løves af som Træ i Høst, fordi hver Livsens prægtig Lyst
								straalendes i Dejlighed og i sin Velmagts frugtbareste Flor, fluks
								som den favner dig med sunde Arme, eddres af Dødens Kræft, saa du
								just som den minder din Mund, mærker den rystes af
								Forkrænkelighedens Kramper. Er det vel frydefuldt? maa intet den
								Tanke æde sig ind som røden Rust paa hver en lykkeglimrendes Time,
								ja ligesom skadelig Rim fryse død hver frodig Sjælens Sentiment, ned
								til dens dybeste Rod?«Han sprang op fra Brinken og talte med hæftige Gebærder ned imod
								hende.»Saa I spørger, hvorfor de nævnes de Melankoliske, naar al Vellyst,
								som den gribes, skyder Ham og vorder Lede, naar al Jubel kun er
								Glædskabens sidste vaandefulde Aandedrag, naar al Dejlighed er
								Dejlighed, der svinder, og al Lykke er Lykke, der brister!«Han gav sig til at gaa frem og tilbage foran hende.»Det er da det, der bringer Eder paa
								Klostertanker?« sagde Marie og saae smilende ned.»Det er saa, Madame; mangen en Stund er den, da jeg stiller mig fore,
								at jeg er stænget inde paa et enligt Klosterkammer eller holdes
								fangen i et højt Taarn, hvor jeg ensom sidder ved min Rude og
								vogter, hvor Lyset rinder hen og Mørket vælder ud, mens Ensomheden,
								tavs og stilt, men stærk og frodigen, ranker sig op om min Sjæl og
								gyder sine Dvaledruers Safter i mit Blod. - Aa, men jeg
								veed hel vel, at det er Digt og Bedrag; aldrig vilde Ensomheden faa
								Magt over mig, jeg vilde længes som Brand og røden Lue, længes ud af
								Vid og Samling efter Livet igjen og hvad Livets er ... men I
								forstaar intet Alt det, jeg her præker. Lad os gaa, ma chere! det
								vil snarligen regne, nu Vinden saa helt har lagt sig.«»Men det letter jo! se, hvor lyst det er den hele Himmelsrand rundt!«»Ja vel, det letter og tætter.«»Jeg mener: nej,« sagde Marie og rejste sig.»Jeg bander: jo, med Eders gunstige Forlov.«Marie løb nedad Bakken.»Mands Villie er Mands Himmerig!« raabte hun tilbage, »kom I nu ned i
								Eders!«Da de vare nede, drejede Marie af, bort fra Slottet, og Sti Høg
								fulgte med ved hendes Side.Han lod tankefuld og gjorde ikke Mine til at optage den afbrudte
								Samtale.»Hør nu!« sagde saa Marie, »I har saa egenlig gode Tanker om mig, Sti
								Høg, Vejr har jeg ingen Forstand paa, og hvad Folk taler til mig,
								forstaar jeg ikke heller.«»Aajo!«»Men intet, hvad I talte til mig.«»Nej.«»Nu bander jeg: jo.«»Bande bider intet Øje ud, veed I, uden Næve følger efter.«»Nu da, tro det, om I vil, men jeg kjender grant nok, veed Vorherre,
								den svære, stille Bedrøvelse, der kommer over En, uden En veed
								hvorfor. Hr. Jens han sagde immer, det var Hjemsygen efter Himmerigs
								Rige, hvor hver Kristensjæls rette Hjemland er, men jeg tror det
								knap. En længes og trænges og veed ikke levendes Haab at trøste sig
								med; nej, nej, for den stride Graad, det har kostet mig tidt! Det
								kommer saa urandsagelig tungt og tærendes paa, saa En sygner i sit
								Hjærte og kjender sig saa træt af sine Tanker og ønsker, En aldrig
								var fød. Men det har ingentid været Lykkens eller Verdens
								Forkrænkelighed, der har ligget mig tungt i Tanker, at det var det,
								jeg sørgede for, nej, aldrig! Det var helt en anden Vej, det var...
								ja, det er nu saa plat umuligen at give den Sorrig Navn, men det
								kommer mig for, at det stundom var mest lig en Sorg for en fordækket
								Brøst ved Ens Natur, en indvendig Skade paa Ens Sjæl, som gjorde En
								hel anderledes end andre Folk; ringere i alle Maader ... nej, det er
								nu saa overhaands svært, at faa det fundet i Ord, just i den rette
								Mening! Se, Livet, Verden, den syntes mig saa usigelig prægtig og
								skjøn, det maatte være saa  stolt og lystelig over al Maade, at være med deri; om i Sorg
								eller Lykke, det skjællede Intet, blot jeg led eller glædtes ret
								rigtigen, ikke paa Skrømt som i en Mummenskands eller
								Fastnachtsspil. Jeg vilde, at Livet skulde tage mig saa stærkt at
								jeg nedbøjedes eller opløftedes, saa der intet var Tanke rum i mit
								Sind for Andet end som det, der løftede mig op, eller det, som der
								bøjed' mig ned; jeg vilde smelte ud i min Kummer eller brænde sammen
								med min Glæde. Ak, I fatter det aldrig! - om jeg blev som en af det
								romerske Landeriges Feltherrer, der førtes i Triumfvogn gjennem
								Gaderne, da vilde jeg være det saadan, at Sejeren og Jubileringen
								det var mig, og Stoltheden og Folkets Frydeskrig og Basunernes Lyd,
								Magten og Æren, Altsammen i een skingrendes Klang, saadan vilde jeg
								være det, men intet som den, der i usselig Æresyge og koldt Hovmod,
								medens Vognen ruller frem, tænker i sit Hjærte paa, hvor stolt han
								straaler i Hobens avindsyge Øjne, og hvor afmægtigt Misundelsens
								Bølger slikker efter hans Fødder, mens han med Velbehag føler
								Purpuret blødt om sin Skulder og Krandsen kølig om sin Pande. -
								Forstaar I, Sti Høg, det tror jeg er at leve
								til, det er det Liv, jeg tørstede efter, men jeg vidste med mig
								selv, at saadan kunde det aldrig blive for mig, og det bares mig
								for, at jeg var selv Skyld deri paa en eller anden ubegribelig Vis,
								at jeg havde forsyndet mig mod mig selv eller ledet mig selv vild;
								jeg veed intet, men det syntes mig, som vældede derudaf min bitre
								Kummer, at jeg havde rørt ved en Stræng, der intet maatte tone, og
								ved dens Klingen var der Noget revet sønder i mig, der ingentid
								vilde læges, saa jeg aldrig vilde fange den Førlighed igjen, at jeg
								kunde tvinge Livets Dør aaben, men maatte staa derudenfor og lytte
								til Festens Toner, ubuden og usøgt, som en vanfør Terne.«»I!« udbrød Sti Høg som forbavset, saa forandredes hans Miner
								pludseligt og han sagde med et helt andet Stemmelag, »nej, nej, nu
								ser jeg, hvad det er,« og han rystede paa Hovedet ad hende, »Herre
								du Godeste, hvad et Menneske har nemt ved at bedrage sig selv i de
								Materier. Det er saa sjeldent, vore Tanker er den Vej vendte, at vi
								kjender der hverken Stente eller Sti, men vi løber saa bus til,
								gladelig hen, blot vi øjner den Ting, der
								kan lignes ved et Spor, og er rede til at sværge det er
								Adelkongevej. Eller har jeg Uret, ma chere ? Er vi intet begge to,
								en for sig og hver for en, der vi søgte en Aarsage til vor
								Melankolie, gaaet hen og har kejset den gjenneste den bedste Tanke,
								vi traf at træffe paa, til den eneste sandfærdige Forklaring. Skulde
								En  intet efter det, vi
								hver har sagt, tænke, at jeg gik omkring, svarlig betynget af Tanken
								om Verdens Forkrænkelighed og om de Ting, der er i Verden, deres
								Ustadighed og Forgængelighed, og at I, min hjærte Frænke, var helt
								igjennem overbeviset om, at I var en Sølle-Sidse, for hvem Døren er
								lukt og Lyset slukt, og som knap har Mod til Haab? -Men det har Alt
								kun lidet paa sig, for naar vi komme paa det
								Kapitel at tale, saa drikkes vi saa lettelig drukne af vore egne Ord
								og vi rider saa haardelig til paa hver Tanke, vi kuns kan faa Grime
								paa!«Nede i Gangen kom det øvrige Selskab, og de fulgtes med dem ad
								Slottet til.Klokken var halvgaaen otte om Aftenen den seksogtyvende September, da
								Knaldet af Kanoner og en festlig Marsches skingrende Trompettoner
								gav tilkjende, at begge Majestæterne, ledsagede af hans
								kurfyrstelige Højhed Prinds Johan Georg af Sachsen og hans
								fyrstelige Fru Moder, i Spidsen for Landets fornemste Mænd og
								Kvinder, fra Slottet begav sig ned igjennem Haven for at overvære
								den Ballet, der nu der skulde tage sin Begyndelse.En Række af Begblus kastede et brandrødt Skjær over Havefacadens røde
								Mure, lod Taks og Buksbom rødme med en Glands af Bronze og alle
								Kinder lue med kraftig Sundheds dunkelstærke LødSe, skarlagenrøde Drabanter i dobbelt Række holde blomsterom-vundne
								Kjærter op i den mørke Luft, Lyskroner og Ildpotter, Fyrboller og
								kunstige Lampetter, lavt med Jorden og højt mellem Træernes gulnende
								Blade, tvinge Mørket tilside og holde en straalende Sti aaben for
								det prægtige Tog.Og Lyset gnistrer i Guld og gyldne Traade, spejler sig blankt i Sølv
								og Staal og glider i glandsfulde Strimer nedad Silkeslag og
								Silkeslæb. Saa blødt som rødlig Dug er det aandet hen over det
								dunkle Fløjel, og sprudende hvidt sætter det sig som Stjerner paa
								Rubiner og Diamanter, og røde Farver bryste sig med Gule, det klare
								Himmelblaa lukker for det Brune, blandt Hvidt og Violblaat skjærer
								Søgrønt sig lysende frem, Koralrødt synker mellem Sort og Lilla, og
								Gulbrunt og Rosa, Staalgraat og Purpur hvirvles imellem hinanden,
								lyst og dunkelt, Lød paa Lød i broget Bølgen.Forbi - nede i Gangen nikke endnu de buskede Fjer hvidt, hvidt i den
								dæmrende Luft...Den Ballet eller Masqverada, der nu ageres, hedder »Die Waldlust«.Scenen er en Skov.Kronprinds Christian som Jæger tolker sin Glæde over det frejdige
								Jægerliv under de løvrige Kroner, spadserende Damer nynne om
								Violernes Duft, Børn lege Skjul mellem Stammerne og plukke Bær i
								nydelige, smaa Kurve, og muntre Borgermænd jubilere over den rene
								Luft og den klare Drue, mens to naragtige, gamle Kjærlinger med
								forelskede Fagter forfølge en smuk Bondeknøs.Saa svæver Skovgudinden frem, den jomfruelige Diana, hendes kongelige
								Højhed Prindsesse Anne Sofie.Henrykt rejser Kurprindsen sig og tilkaster hende Fingerkys med begge
								Hænder, mens hele Hoffet jubler.Og Skovgudinden deklamerer, og hendes fyrstelige Bejler fører i
								overstrømmende glad Taknemmelighed de høje Forældres Hænder til sine
								Læber.Næppe er Gudinden forsvunden, før Bondemand og Bondekone træde frem
								og synge en Duet om Kjærligheds Lykke.Nu følge lystige Scener Slag i Slag, tre unge Herrer pynte og glæde
								sig i det Grønne, fire Officerer er glade, to Bondekarle komme
								veltilmode fra Marked, en Gartnerdreng synger og en Poet synger og
								endelig seks Personer, der paa allehaande kaade Instrumenter opføre
								en meget overgiven Musik.Nu Slutningsscenen.Det er elleve Schæferinder, nemlig deres kongelige Højheder
								Prindsesserne Anne Sofie, Friderica Amalie og Vilhelmina Ernestina,
								Madame Gyldenløve og syv skjønne, adelige Jomfruer.De dandse nu med stor Kunstfærdighed en landlig Dands, hvori det
								forestilles, at Madame Gyldenløve af de Andre drilles og gjækkes,
								fordi hun er hensunken i Elskovstanker og ikke vil deltage i deres
								lystige Menuette, og de spotte hende, fordi hun har givet Afkald paa
								sin Frihed og bøjet sin Nakke under Elskovens Aag; men da triner hun
								frem og i en sirlig Pas de deux, som hun dandser med Prindsesse Anne
								Sofie, udtrykker hun for denne Kjærligheds rige Henrykkelse og
								Salighed, og saa dandse de Alle glade frem, slyngende sig imellem
								hverandre i vanskelige Toure, medens et usynligt Chor bagved Scenen,
								ledsaget af en skjønne Strygemusik, synger til deres Pris:»Ihr Nümphen hochberühmt, ihr sterblichen Gottinnen, Durch deren Treff ligkeit sich lassen Heldensinnen Ja auch die Gotter selbst bezwingen fur und fur, Last nun durch diesen Tantz erblicken eure ZierDer Glieder Hurtigkeit, die euch darüm gegebenSo schon und prächtig sind, und zu dem End erhebenWas an euch gottlich ist, auff dass je mehr und mehrMan preisen mog an euch des Schopfers Macht und Ehr.«Dermed var saa Balletten forbi, og man spredte sig i Haven og
								lyst-vandrede mellem de oplyste Bosquetter, eller hvilte sig i
								skjønt indrettede Grotter, medens Ædelknaberne, udstafferede som
								italieniske eller spaniolske Frugtsælgere, bøde Vin og Bagværk og
								Konfiturer omkring i flettede Kurve, som de bar paa deres Hoveder.De Agerende blande sig nu ogsaa i Selskabet og modtage
								Komplimenteringer for deres store Kunstfærdighed og Adræthed, men
								Alle er enige om, at næst Kronprindsen og Prindsesse Anne Sofie
								havde Ingen ageret sin Part saa vel som Madame Gyldenløve, og baade
								Majestæterne saa vel som Kurfyrstinden gave hende stort Lov, og
								Kongen sagde, at selv Mademoiselle La Barre havde intet kunde føre
								den Rolle ud med større Gratie eller med livagtigere Gebærder.Til langt ud paa Natten blev nu Festen ved i de oplyste Gange og i de
								mod Haven ventende Sale, hvor Fioler og Fløjter lokkede til Dands og
								bugnende Borde til Drik og Pokulats. Selv ud paa Søen strakte Festen
								sig, og munter Latter klang ind over Haven fra lampebehængte
								Gondoler derude.Overalt var der Folk; flest hvor Lyset straalte og Tonerne legte,
								færre hvor Lyset var fjernt, men selv hvor Mørket herskede alene og
								Tonerne halvt gik under i Løvets Hvisken, vandrede der lystige
								Rækker og stumme Par. Ja, om det saa var den fjerne Grotte længst
								mod Øst, havde her en enlig Gjæst skikket sig til Sæde. Men han var
								travrig tilmode; den lille Lampet oppe i Grottens Løvhang kastede
								sit flimrende Lys paa bedrøvede Miner og mismodige Bryn.Hvidgule Bryn.Det var Sti Høg........ E di personaAnzi grande, che no; di vista allegra, Di bionda chioma, c
									colorita alquanto.«hviskede han for sig selv.Han havde ikke ustraffet i de sidste fire, fem Uger stadig været
								sammen med Marie Grubbe. Hun havde aldeles bedaaret ham. Han længtes
								kun hende, drømte kun hende, hun var hans Haab og hans Fortvivlelse.
								Han havde elsket før, men aldrig saaledes, aldrig saa vegt og blødt
								og modløst Det var ikke det, at hun var Ulrik Frederiks Gemalinde,
								ikke heller det, at han var gift med hendes Søster, der betog ham
								Haabet. Men det var nu denne hans Kjærligheds Væsen at være modløs,
								hans Pogekjærlighed, som han bittert kaldte den. Den havde i sig saa
								liden Begjær, saa megen Frygt og Beundring, og dog paa en anden Vis
								saa megen Begjær. En feberbrændende, vemodig Længsel ind imod hende,
								en sygelig Smægten efter at leve med hende i hendes Minder, drømme
								med i hendes Drømme, lide hendes Sorger og dele hendes modige
								Tanker, ikke mere, ikke mindre. Hun havde været saa smuk i Dandsene,
								men endnu mere fremmed, endnu mere fjern; de runde, blændende
								Skuldre, den rige Barm og de slanke Lemmer, det gjorde ham rentud
								bange; al denne Legemspragt, som gjorde hende endnu rigere og
								fuldkomnere, han frygtede for den, den bragte ham til at skjælve og
								betyngede ham hans Aandedræt, han vovede ikke at lade sig betage
								deraf, han frygtede for sin Lidenskab, for den svælgende,
								himmelbrændende Brand, der ulmed derinde; thi denne Arm om hans
								Nakke, disse Læber trykkede mod hans, det var Vanvid, taabelige
								Vanvidsdrømme; denne Mund ...»Paragon di dolcezza!... bocca beata,... bocca gentil, che puo ben dirsiConca d'Indo odorataDi perle orientali e pellegrine;E la parte, che chiudeEd apre il bel tesoro,Con dolcissimo mel porpora mista.«Han løftede sig et Øjeblik fra Bænken som i Smerte; nej, nej! og han
								klyngede sig igjen til sin ydmyge Kjærlighedslængsel, han slængte
								sig i Tanken i Støvet for hendes Fødder, hagede sig fast til sin
								Kjærligheds Haabløshed, holdt Billedet af hendes Ligegyldighed op
								for sine  Øjne, da
								- stod Marie Grubbe for ham i Grottens hvælvede Aabning,
								lys imod Mørket derude.Hun havde den hele Aften været i en sælsom lyksalig Stemning; hun
								følte sig saa tryg og sund og mægtig; Festens Pragt og Toner,
								Mændenes Hyldest og Beundring, hun skred hen derover som var det et
								Skarlagenstæppe, bredt ud for hendes Fod at træde paa. Thi hun var
								saa helt betaget, helt beruset af sin egen Skjønhed. Det var, som
								skød sig Blodet i rige, funklende Straaler ud fra hendes Hjærte og
								blev til Skjønhedssmil paa hendes Læber, til Straaleglands i hendes
								Øje og Vellydsklang i hendes Stemme. Der var en jubelmættet Ro i
								hendes Sind, en skyløs Klarhed over hendes Tanker, en frodig
								Folden-ud i hendes Sjæl, en salig Følelse af Magt og Harmoni.Aldrig havde hun været saa dejlig som nu, med Lykkens overmodige Smil
								paa sine Læber, og i Blik og Miner en Dronnings stolte Ro, og saadan
								stod hun nu i Grottens hvælvede Aabning, lys imod Mørket derude. Hun
								saae ned paa Sti Høg og mødte hans haabløst beundrende Blik, og hun
								bøjede sig ned imod ham, lagde medlidsfuldt sin hvide Haand paa hans
								Haar og kyssede ham. Ikke i Elskov, nej, nej! Som en Konge, der
								skjænker en trofast Vasal en kongelig Ring til Tegn paa sin
								kongelige Yndest og Naade, saaledes gav hun ham sit Kys i rolig
								Gavmildhed.Men saa! saa veg et Øjeblik Sikkerheden fra hende, hun rødmede og
								slog Øjnene nedHavde nu Sti Høg grebet til, havde han taget det Kys som mer end en
								fyrstelig Gave, han havde mistet hende for bestandig. Men han
								knælede tavs ned for hende, trykkede taknemmelig hendes Haand til
								sine Læber, veg saa ærbødigt til Side og hilste hende dybt og
								ærefrygtsfuldt med blottet Hoved og bøjet Nakke. Og hun skred stolt
								forbi, bort fra Grotten, bort i Mørket.XIII Januar seksten hundrede og fire og treds udnævntes Ulrik Frederik
								til Statholder i Norge, og i de første Dage af April samme Aar
								rejste han derop.Marie Grubbe fulgte ham.Forholdet mellem dem havde senere ikke forbedret sig synderligt, blot
								at deres Mangel paa indbyrdes Forstaaelse og indbyrdes Kjærlighed
								ligesom var bleven anerkjendt af begge Parter som en uforanderlig
								Kjendsgerning og havde fundet sit Udtryk i den yderst ceremonielle
								Maade, paa hvilken de omgikkes med hinanden.Det første Aarstid, eller halvandet, efter at de havde taget Bolig
								paa Aggershus; levede de saaledes, og Marie ønskede heri for sit
								Vedkommende ingen Forandring. Men med Ulrik Frederik forholdt det
								sig anderledes: han var nemlig igjen ble ven forelsket i sin
								Gemalinde.Og nu var det en Vintereftermiddag, henimod Skumringen, at Marie
								Grubbe sad alene i den lille Stue, der fra gammel Tid førte Navn af:
								Daasen.Det var raat og blæsende Vejr, graat og mørkt. De tunge Tøsne-flokke
								klinede sig op i Hjørnet af de smaa Ruder og dækkede fast det halve
								af det grønlige Glas. Regnkolde Vindpust, som hvirvledes ned mellem
								de høje Mure, ligesom tabte Besindelsen og kastede sig blindt frem
								og dundred paa Porte og Døre og foer saa pludselig lige op i Luften
								med en hæs og hundeagtig Tuden. Mægtige Vindpust kom hujende ned
								over Taget derovre og kasted sig plat imod Ruder og Mur med et Slag
								som en Bølges, og blev borte med det Samme. Og der var andre
								Vindpust, der brølede ned i Kaminen, saa Flammen dukkede sig af
								Angst og den hvidlige Brænderøg forskrækket krummede sig som en
								Bølgekam henimod Kaminaabningen, parat til at kaste sig ud i Stuen,
								men saa i næste Nu hvirvled den tynd og let og blaa op igjennem
								Skorstenen, og Flammerne raabte efter den, hopped og sprang og
								sendte den spragende Gnister i Haandfuldvis lige i Hælene. Og saa
								begyndte Ilden først rigtig at brænde, lagde sig med brummende
								Velbehag bredt over Gløder og Aske og Emmer,  kogte og syded af Fryd i det hvide Birke
								veds inderste Marv, snurred og spandt som en brandrød Kat og strøg
								saa med Luer og Flammer polidsk og fornøjet om Næsen paa sortladne
								Knuder og hedhovede Favnestykker.Rød og lun og lysende strømmede den lystige Ilds Aande ud i den lille
								Stue. I en flimrende Lysvifte spilled den hen over det tavlede Gulv
								og jog det fredsommelige Skumringsmørke foran sig, saa det bange
								gjemte sig som zittrende Skygger tilhøjre og tilvenstre bag de
								snirklede Stoleben, eller trykked sig ind i Krogene, gjorde sig
								langt og tyndt i Skjul bag fremspringende Lister eller lagde sig
								plat ned under den store Dragkiste.Saa med Eet ligesom sugede Kaminen Lyset og Varmen buldrende til sig
								igjen, og Mørket bredte sig frejdigt over hele Gulvet, paa hver en
								Tavle og hvert et Brædt, helt henimod Ilden, men saa kom Ildskjæret
								jagende henover Gulvet igjen, saa Skumringsmulmet fløj til alle
								Sider, og Skjæret efter det, opad Vægge og opad Døre, helt op over
								den blanke Messingklinke, - ingensteds var det sikkert;
								ja, der sad Mørket og klemte sig ind til Mur og Loft som en Kat i et
								Træ, og Skjæret sprang omkring dernede, hen og frem, hoppende og
								jagende som Hunden ved Træets Rod Ikke engang mellem Glas og Pokaler
								højt oppe paa Dragkistens Tag kunde Mørket være i Fred, for de røde
								Rubinglas, de blaa Pokaler og grønne Rømerc, alle saa tændte de
								brogede Fyr og hjalp Skjæret at finde det frem.Og Blæsten blev ved derude og Mørket tog til, men derinde, der luede
								der Ild og der dandsed der Lys, og Marie Grubbe hun sang. Snart sang
								hun Ordene lige som hun kunde huske dem, snart nynnede hun blot
								Melodien; hun havde sin Luth i Haanden, men hun spillede ikke, hun
								blot nu og da greb i Strængene og fremlokkede et Par klare, længe
								klingende Toner.Det var en af disse hyggelige, smaa, vemodige Sange, som gjør Ens
								Hynde blødere og Ens Stue lunere, en af disse sagteligt bølgende
								Melodier, der ligesom synger sig selv i deres magelige Sørgmodighed
								og med det Samme lader Ens Stemme lyde saa fornøjeligt fyldig, saa
								svulmende og saa rund. Marie sad lige i Skjæret fra Kaminen,
								omspillet af det rødlige Lys, og hun sang saa tankeløst
								velbehageligt, ligesom kjærtegnende sig selv med sin egen Røst.Da aabnedes den lave Dør, og Ulrik Frederiks høje Skikkelse dukkede
								ind ad den.  Marie holdt
								straks op med at synge.»Ah, Madame!« udbrød Ulrik Frederik i en mildt bebrejdende Tone, idet
								han med bønfaldende Gebærde traadte hen imod hende, »havde jeg
								vidst, I vilde lade Eder incommodere af min Nærværelse ...!«»Aa nej jeg sang ikkun for at holde mine Drømme vaagne.«»Aimable Drømme?« spurgte han og bøjede sig ned over Varmebukken
								foran Kaminen og varmede sine Hænder paa dens blanke, røde
								Kobberkugler.»Ungdomsdrømme,« svarede Marie og løb med Haanden over Luthens
								Strenge.»Ja, immer er Alderdommen sig selv lig!« og han saae smilende paa
								hende.Marie tav lidt, saa sagde hun pludseligt:»En kan være ret ung og have gamle Drømme endda.«»Hvad her er for en skjønne Desmerlugt herinde! - men er
								ellers min Ringhed med i de gamle Drømme,
								Madame ? - om En tør spørge.«»Ak nej!«»Der var dog en Tid ...«»Blandt alle andre Tider.«»Ja, Madame, blandt alle andre Tider var der en Gang en underskjønne
								Tid, hvor jeg var Eder saare, saare kjær. Kan I kuns mindes en
								Mørkningstime, Ottesdagen efter vort Bilager eller ved det Lav? Det
								var en Blæst og Sne ...«»Ret som nu.«»I sad foran Kaminen ...«»Ret som nu.«»Ja, og jeg laa ved Eders Fødder og Eders kjære Hænder legte i mit
								Haar.«»Ja, den Gang elskede I mig!«»O, ret som nu! - og I - I bøjede Eder ned over mig, I græd, saa
								Taarerne randt Jer ned ad Kinderne, og I kyssede mig og saae saa ømt
								og bevæget paa mig, som om I bad en Bøn for mig i Eders Hjærte, og
								saa paa een Gang, - kan I mindes? - saa bed I mig i Halsen.«»Ja, Gud du Godeste, hvor jeg dog elskede Jer, min Hr. Genial! Naar
								jeg hørte Eders Sporer klingre paa Trappen, saa ringede mit Blod for
								mine Øren, jeg zittrede fra Hoved og til Fod og mine  Hænder blev saa kolde som en Is.
								Og naar I saa kom ind og trykkede mig i Eders Arme ...«»De grace, Madame!«»Aa, det er jo kuns døde Minder om en Amour, som længst er slukket
								ud«»Ak, slukket ud, Madame! den ulmer dog hedere end før.«»Nej, den er dækket til med altfor mange Dages kolde Aske.«»Men den rejser sig af Asken som den Fugl Fønix, skjønnere og
								fyrigere end før - sig, gjør den intet ?«»Nej, Elskov er som en fine Blomst; om en frostig Nats Kulde
								forvisner dens Hjærte, saa gaar den ud fra Top til Rod.«»Nej, Elskov er som den Urt, der kaldes for Jerichos Rose; om Tørken
								kommer, saa tørres den bort og krymper sig sammen, men bliver det
								saa en mild og liflig Nat med frodig Dug, saa slaar den alle sine
								Blade ud igjen og er saa grøn og frisk som ingen Tid før.«»Kan hænde! der er vel mange Slags Elskov til.«»Det er der, -ja, og vor var just saadan Elskov.«»At Eders var det, det siger I mig nu, men min, aldrig var den det,
								aldrig.«»Saa har I aldrig elsket.«»Elsket ikke! nu skal jeg fortælle Jer, hvor jeg har elsket. - Det
								var paa Frederiksborg...«»O, Madame, I er uden Skaansel!«»Nej, nej, det er slet intet det. - Det var paa Frederiksborg. Ak, I
								veed kuns lidet, hvad jeg der led. Jeg saae, at Eders Kjærlighed til
								mig var intet nær som før. Ak, som en Moder vaager over sit kranke
								Barn og giver Agt paa hvert et lille Tegn, saaledes fulgte jeg med
								Angst og Bævelse Eders Kjærlighed Og da jeg saae i Eders kolde
								Blikke, hvor bleg den blev, og følte i Eders Kys, hvor svagt dens
								Pulse slog, da var det som skulde jeg forgaas i Kval og i Pine. Jeg
								græd for denne Kjærlighed i lange Nætter, jeg bad for den som for et
								Hjærtens dyrebart Barn, der dør og dør Time for Time. Og jeg
								spejdede efter Hjælp og efter Raad i min Kvide, efter Lægedom for
								Eders kranke Kjærlighed, og hvad gehejme Midler, som kom mig for
								Øre, af Elskovsdrikke at være, dem blandede jeg med tvivlendes Haab
								i Eders Morgendrikke og Aftenvin. Jeg lagde Eders Brystdug ud for
								trende voksende Maaner og læste Bryllupspsalmen derover, og paa
								Eders Sengefjæl, der malte jeg forinden med mit eget Blod tretten
								Hjærter i Kors, men  uden
								Gavn, min Hr. Gemal, for Eders Kjærlighed var krank til Døden. - Se,
								saadan var I elsket!«»O nej, Marie, min Kjærlighed er ikke død, den er opstanden. Hør mig,
								Hjærte! hør mig, for jeg har været slagen med Blindhed, med daarlig
								Vanvittighedssot, men nu, Marie, knæler jeg ned for Eders Fødder, og
								se, jeg bejler igjen, med Tryglen og med Bøn. Ak, min Elskov har
								været som et vægelsindet Barn, men nu er den vokset op til Mand, o,
								giv Jer trygt hen i dens Arme og jeg sværger Jer ved Korsens Træ og
								Mands Honeur, at de skal ingensinde slippe Jer igjen.«»Ti, ti, hvad kan det hjælpe!«»O, tro mig dog, Marie!«»Ved Gud den Levendes! Jeg tror Jer, der er ikke Trevl eller Traad af
								Tvivl i mit Sind, jeg tror Jer fuldt, jeg tror, at Eders Kjærlighed
								er stor og stærk, men mini den har I kvalt
								med egne Hænder, den er et Lig, og hvor højt saa Eders Hjærte
								raaber, saa vil det aldrig vække den op igjen.«»O jo, Marie! I af Eders Kjøn .. .jeg veed, at der er dem iblandt
								Jer, som naar de elsker en Mand, saa om han støder dem bort med sin
								Fod, de kommer dog igjen, evindelig igjen, for deres Kjærlighed er
								fast mod alle Saar.«»Ja, det er ret, min Hr. Gemal, og jeg -jeg er et saadant Kvindfolk, skal I vide, men I - er intet af de
								rette Mænd«»Gud holde sin beskjærmendcs Haand over dig, min hjærtens
								allerkjæreste Søster, og være dig en god og rund Givere af hvad som
								ønskværdig er, baade til Liv og Sjæl, det ønsker jeg dig af Hjærte.Hjærtens allerkjæreste Søster, som er min eneste velmenendes Ven fra
								Børnetid, vil jeg nu beskrive, hvad skjønne Frugter jeg har af min
								Ophøjelsesstand, som skal være forbandet fra den Dag, den begyndte;
								thi den har, som Gud veed, ikkuns ført mig Fortræd og Tribulats i
								fulde Skaale.Ja, var det mig intet en rette Ophøjelse paa bagvendt Vis, som
								allerkjæreste Søster nu skal høre, og som vel hende allerede i mange
								Stykker er bevidst; thi det kan intet fejle, at Søster jo af hendes
									 kjære Mand har
								fornummet at det, allerede mens vi var paa Sjælland at bo, stod
								ganske koldsindigt til imellem mig og min fine Hr. Gemal; og her til
								Aggershus var det paa nogen Tid ikke anderledes, thi han har ført
								sig saaledes op imod mig som mestendels er utroligen at fortælle,
								men som nok stod til ventendes af mig slig en smukke Junkere. Men
								jeg bryder mig kuns fejl om hans skidne Galanterier, thi de gaa mig
								i Ingenting an, saasom jeg bær' til ham for længe siden saa ringe
								Kjærlighed, at det jo intet skulde være nok til at holde en kranker
								Ælling ved Live, og kan han for mig løbe Runsk efter Rakkerens
								Kvind, om det skulde være hans Ønske, kuns han i Ingenting kommer
								mig for nær at fægte, som han just netop gjør, og i saa Manering, at
								man skulde undres paa, om han er optændt af Galenskab heller
								Djævelen har besættet ham, og det har deraf sin Begyndelse, at han
								kom til mig en Dag med fine Ord og strunke Løfter og vilde, Alting
								skulde være godt igjen os imellem, mens han er af mig saa afskyet og
								foragt', hvad jeg ham og fortalte i de Ord, at jeg holdt mig ham
								altfor god at være; men da var det, det ret gik an, thi wenn's de
								Düwel friert, plejer man sige, macht er sein Holle glühn, og tændte
								han mig fluks en Helvedes Badstue op, i saa Maade, at han kjørte
								herind paa Slottet i Hobevis af løse Kvindfolk og Skarns Skjøger, og
								beværtede paa dem med Mad og Drikke i store Stykker, ja med dyrebar
								Snemos og bekostlige Schauessen, som til nogen fyrstelig Banquete,
								og der skulde mine kunstig vævede Damaskes Duge, som jeg har i Arv
								efter vor sal. Moder, være lagt frem, og mine Silkeshynder med
								Fryndserne om ligedan, men blev der Intet af, som jeg slog det bag
								Laas tilhobe, saa han maatte laane i Staden baade til Borde og Bænke
								at brede.Min hjærtens allerkjæreste Søster, jeg vil nu intet trætte hende
								længer med saadan garstig Kompagnie, men er det intet forsmædeligt,
								at saadant Skjøgepak, som, om dem skete deres Ret, skulde have deres
								Hud strøgen brav af ved Stadens Kag, skal sidde paa Stadsebænk i
								kongelig Majestæts Statholderes Stue; jeg mener, det er saa uerhørt
								og bespotteligen, at om det kom kongelige Majestæt til Gehør, som
								jeg ønsker af ganske Hjærte, Liv og Sjæl, da vilde han tale min
								guten Ulrik Friederich saadan til, som han kuns lidet skulde
								forlystes at høre paa. Den artigste af hans Streger imod mig har jeg
								endnu intet fortalt; den er og hel ny, som den skete  forgangen Dag, der jeg lod sende
								efter en Kræmmere, at han skulde komme op med nogle brabandtiske
								Silkes-Agramaner, som jeg vilde have forneden en Trøje; men han lod
								svare, om jeg vilde skikke Pengene ned, skulde Varerne vel komme,
								men Statholderen havde forbøden ham at sælge mig Noget paa Borg, og
								ligedan Bud kom der fra Hattestaffereren, som der var sendt efter,
								saa jeg formener, han har gjort mig ubetroet over det ganske Sted,
								mens jeg har ført i hans Bo for mange tusinde Rigsdaler og tusinder
								til. Nu intet mere for denne Gang. Gud være alting befalet, og han
								sende mig altid gode Bud fra dig. af Aggershus Slot, 12 Decembris
								1665. Din fuldtro Søster altid Marie Grubbe.Velbyrdige Frue, Fru Ane Marie Grubbe, Styge Høeghs, Landsdommere paa
								Laaland, min hjærte kjære Søster huldeligen tilhaande.«»GUD have hende i sin Forvaring, min allerkjæreste Søster, nu og
								altid, det vil jeg ønske hende af et oprigtig Hjærte, og vil jeg
								bede for hende den Bøn, at hun maa fatte et oprejset Sind og intet
								lade sig plat nedtrykke, thi hver har sin Jammerslod tildelet, og vi
								svømme og bade i idel Elendighed.Hendes Skrivelse M. A. K. S. er kommen mig tilhaande, uskadt og
								ubrudt i alle Maader, og fornemmer jeg deraf med synkendes Hjærte
								den Spot og Beskæmmelse, hendes Gemal fører hende paa, som er en
								store Uret af kongelig Majestæts Statholdere at gjøre, som han gjør.
								Men vær dog ikke for hastig, min Høne, thi hun har Aarsage til
								Taalmod, som hende er saa høj en Plads anviset, som ikke var god at
								faa Forlis af, og som vel er det værd med Uro at bevare, thi om
								hendes Gemal sværmer hen og spilder meget Gods, saa er det af hans
								eget, han fornøder, mens min Slemmere til Mand har sat Veje for
								baade hans og mit, som er en Ynk, at en Mand, der skulde holde
								sammen paa, hvad af GUD os er fortroet, i den Sted splitter og øder
								det aldeles. Vilde kuns GUD skille mig vel ved ham, om det saa blev
								saa heller saa, da var der derudi stor Almisse mod mig arme Kvinde,
								og som ikke nok var at takke for, og kunde det ligesaavel ske, som
								vi det sidste Aar aldeles ikke have  været tiisammens, som GUD have Lov og Tak
								for, om det maatte vare ved, saa M. A. K. S. kan skjønne, at ikke
								heller min Seng er aldeles med Silke bredt, men M. A. K. S. maa
								tænke, at hendes Gemal stiller sig nok og kommer til Fornuft igjen,
								at han ikke sætter alting paa ublu Skjøger og Skarns-Folk, og som
								hans Embed giver ham stor Indtægt, skal hun ikke lade sit kjære
								Hjærte foruroes af hans bespottelige Ødselhed eller af hans Uhuldhed
								heller. GUD vil det bedre, det tror jeg forvist. Gjør nu vel, min
								Høne, og have hun mange tusind gode Nætter fra mig, hendes tro Søster, mens jeg lever, Ane Marie
									Grubbe.af Vang, 6 Februari 1666. A Madame Madame Gyldenleu, min gode Ven og Søster, venligen
								tilskreven.«»Gud holde sin beskjærmendes Haand over dig, min hjærtens
								allerkjæreste Søster, og være dig en god og rund Givere af hvad som
								ønskværdigt er i alle Maader til Liv og Sjæl, det ønsker jeg dig af
								ganske Hjærte.Hjærtens allerkjæreste Søster, man siger vel af Gammelt, at Ingen er
								saa rasendes galen, den jo helmer et Blink mellem St. Hans og
								Paulinus, men det vil her ingen Skik have, thi min galne Hr. Gemal
								er intet kommen til sin Vittighed endnu, ja, han er ti, ja
								tusindfold galnere end tilforn, thi hvad som før jeg skrev om, det
								er kuns for Børneværk at regne mod det, som nu gaar an, som er over
								al Maade; at vide, allerkjæreste Søster, han har været til
								Kjøbenhavn og, o, utænkelig Spot og Beskæmmelse, havde med sig
								hertil en hans gamle Karnaillekvinder, navnlig Karen, som han fluks
								lod tage bestandig Lossemente her paa Slottet og som er over alle
								Ting og regjerer i alle Maader, mens jeg er sat bag Døren at staa;
								men, hjærte kjære Søster, hun maa nu gjøre mig den Villighed, at hun
								forhører sig om vor kjære Fader vilde tage sig min Sag an, om jeg
								rømmede herfra, som han jo nok vil, thi Ingen kan uden stor
								Medlidenhed min ulykkelige Stilling anse, og det som byltes mig paa,
								er saa ulideligen, at jeg tænker, jeg kan kuns gjøreMellem St. Hans og Paulinus = fra 24 til 23 Juni.Ret, om jeg kaster det af Det er intet længer end som nu, dyre vor
								Frue-Dag, jeg var gangen ned i vores Abildhave, og den Tid, jeg kom
								ind igjen, da var Slaaen for mit Sengekammer skudt for indvendig
								fra, og der jeg spurgte, hvad den Streg skulde læses for, svartes
								mig, at den Kammer og den næstved, dem vilde hun, Karen, have, og
								var min Seng flyttet op i den vestre Stue, som er saa kold som en
								Kirke, naar Blæsten staar paa, og fuld af Trækvinde, og Gulvet
								aldeles frønnet og her og der med ganske store Huller. Men skulde
								jeg tilfulde beskrive al den Haanhed, mig her overgaar, da blev det
								saa lang som nogen Fasteprædiken, og om det paa den Vis farer fort,
								da tror jeg knap, mit Hoved skal holde. Gud være alting befalet og
								han sende mig altid gode Bud fra dig, din fuldtro Søster altid Marie Grubbe.af Aggershus Slot, 2 Septembris 1666.Velbyrdige Frue, Fru Ane Marie Grubbe, Sti Høeghs, Landsdommere paa
								Laaland, min hjærte kjære Søster huldeligen tilhaande.«Ulrik Frederik var egenlig ligesaa kjed af Tilstanden paa Slottet,
								som Marie Grubbe var det.Han var bedre vant i Retning af Udsvævelser. Det var kun tarvelige
								Svirebrødre, disse fattige, simple Officerer der i Norge, og deres
								Soldaterskjøger var heller ikke til at holde det ud med ret længe.
								Karen Fiol var den eneste, der ikke var idel Raahed og Plumphed, men
								selv hende sagde han hellere Farvel idag end imorgen.Det var i Ærgrelse over Marie Grubbes Afslag, at han havde gjort
								disse Folk til sit Selskab; saa havde det en Stund moret ham, men
								ikke længe, og da det Hele nu begyndte at blive ham mat og næsten
								ubehageligt, og der ligesom var kommen en svag Fornemmelse af Anger
								over ham, saa trængte han til at bilde sig selv ind, at det havde
								været nødvendigt, og kom virkelig ogsaa til at tro, at det var det,
								og at han havde havt en Plan med det altsammen, den nemlig, at
								bringe Marie Grubbe til at fortryde sin Opførsel og føre hende
								angrende tilbage. Men da det nu ikke syntes, at Fortrydelsen vilde
								komme, saa tog hanFrue-Dag = 15 August. 
								haardere fat, i det Haab, at han ved at gjøre hende Livet saa
								ubehageligt som muligt, nok skulde overvinde hendes Stædighed; for
								at hun ikke elskede ham mere, det troede han ikke paa, han følte sig
								overbevist om, at hun i sit Hjærte længtes efter at kaste sig i hans
								Arme, men at hun, da hun mærkede, at hans Kjærlighed var kaldt til
								Live igjen, saae, at hun kunde faa Hævn over ham for hans Frafald...
								og han undte hende denne Hævn, han kunde godt lide, hun vilde hævne
								sig, men hun trak det for længe ud, det blev ham altfor langvarigt
								her i dette barbariske Norge.Alligevel, han var dog ikke rigtig sikker paa, om han ikke havde
								gjort bedst i at lade Karen Fiol blive i Kjøbenhavn, men paa den ene
								Side kunde han ikke holde det ud mere med de Andre, og paa den anden
								var Skinsyge en mægtig Allieret, og Marie Grubbe havde været skinsyg paa Karen, det vidste han.Marie Grubbe kom nu imidlertid stadig ikke, og han begyndte at tvivle
								paa, at hun nogensinde vilde komme, og hans Kjærlighed voksede med
								hans Tvivl.Der kom nu noget af et Spils eller en Jagts Spænding over Forholdet.Det var med ængsteligt Sind, med beregnende Frygt, at han voldte
								Marie Grubbe den ene Tort efter den anden og han ventede spændt paa
								et Tegn, blot et lille Tegn paa, at han drev sit Vildt paa den rette
								Vej, men der skete intet.Jo endelig.Endelig skete det Noget, og han var vis paa, at det var Tegnet, just
								det Tegn, han ventede. Marie Grubbe tog nemlig en Dag, Karen havde
								tilføjet hende en usædvanlig nærgaaende Fornærmelse, en god, stærk
								Lædertømme i sin Haand, gik gjennem Huset hen til det Kammer, hvor
								Karen just sov sin Middagssøvn, lukkede Dørene til indenfra og gav
								den forfærdede Skjøge et godt Livfuld Hug af den tunge Tømme og gik
								saa roligt tilbage til det vestre Kammer, midt imellem alle de
								maalløse Tjenestefolk, som Karens Skrigen havde kaldt til.Ulrik Frederik var nede i Byen, da det skete; Karen sendte ham straks
								Bud, men han forhastede sig ikke med at komme, først langt ud paa
								Eftermiddagen hørte den ventende Karen hans Hest i Gaarden.Hun løb ned imod ham, men han skød hende lempeligt, men bestemt til
								Side og gik lige op til Marie Grubbe.  Døren stod paa Klem - saa var hun
								vel ikke derinde.Han stak Hovedet ind, vis paa at finde Stuen tom, men hun var der,
								hun sad ved Vinduet og sov. Saa traadte han forsigtigt ind, saa
								forsigtigt, han kunde, for han var ikke aldeles ædru.I en gul og gylden Strøm stod Lyset fra den synkende Septembersol ind
								i Kammeret og hæved de fattige Farver derinde til Glands og
								Herlighed; de kalkede Vægge fik Svaners Hvidhed, det brunede Træloft
								Malmens Glød, og det falmende Sengeomhæng blev vinrøde Folder og
								purpurne Læg. Der var blændende lyst; selv det, der var i Skygge,
								det lysned endda, det var som skimted det frem af en Taage af
								løvgult Lys. Om Marie Grubbes Hoved spandt det en Glories Guld og
								kyssed hendes hvide Pande; men at Øjne og Mund var dybt i Skygge,
								det voldte et gulnende Æbletræ, der holdt sine abbildrødmende Grene
								fristende op for Ruden.Men hun sov, sad paa en Stol og sov, med Hænderne foldede i Skjødet.Paa Taaspidsen listede Ulrik Frederik sig hen til Marie, og Glorien
								svandt, da han stillede sig mellem Vinduet og hende.Han betragtede hende nøje.Hun var blegere end før. Hun saae saa god og blid ud som hun sad der,
								med Hovedet bøjet tilbage, med letadskilte Læber og med den hvide
								Strube bar og blottet; han kunde se, hvor Pulsen banked paa Siden af
								Halsen, lige under det brune, lille Modermærke. Han fulgte
								Skulderens faste Runding under den stramme Silke og den slanke Arm
								til den hvide, hvilende Haand. - Og den var hans.
								- Han saae, hvordan den knyttede de trinde Fingre om den
								brune Tømme, og hvordan Armen i dens hvide, aareløbne Former blev
								fast og blank, blev slap med mattet Glands i Slaget, som den slog
								paa Karens arme Krop. Han saae, hvordan hendes skinsyge Blik det
								tindrede tilfreds, og hvordan hendes vrede Læber smilte grusomt ved
								Tanken om, at hun slettede Kys paa Kys med Tømmesvøben. - Og hun var
								hans. -Han havde været ond og stræng og grusom, han havde ladet
								disse kjære Hænder vride sig i Kvide og disse røde Læber aabne sig i
								Klage.Hans Øjne fik en fugtig Glands imens han tænkte saa, og han følte sig
								gjennemtrængt af hele en drukken Mands letvakte, bløde Medlidenhed,
								og han blev ved at staa og stirre i dorsk og drukken Følsomhed, til
								Solens rige Lysstrøm var tæret ind til en tynd, lille, blinkende
								Traad, højt mellem Loftets mørke Bjælker.  Da vaagnede Marie Grubbe.»Jer!« næsten skreg hun, idet hun foer op og kasted sig tilbage, saa
								Stolen tumlede henad Gulvet.»Marie!« sagde Ulrik Frederik saa ømt, som han formaaede, og strakte
								bønfaldende Hænderne ud imod hende.»Hvad vil I? - I vil vel klage for de Hug, Eders Skjøge
								bekom?«»Nej, nej, Marie, lad os være Venner, gode Venner!«»I er drukken,« sagde hun koldt og vendte sig fra ham.»Ja, Marie, af Kjærlighed til dig er jeg drukken, jeg er svimlendes
								drukken af din Dejlighed, min Hjærtens Dukke.«»Ja, saa drukken, at Eders Syn har slaaet Jer fejl, og I har taget
								Andre for mig.«»Marie, Marie, vær nu intet iversyg!«Hun gjorde en haanlig, afvisende Bevægelse.»Jo, Marie! du varst iversyg; du har forraad dig selv, nu du tog den
								Ridetømme, du veed... men lad nu hele det skidne Slæng være glemt og
								dødt og Djævelen i Vare; kom, kom! leg nu intet mere den Uhulde med
								mig, som jeg har leget den troløse Gast med dig, med al denne
								Slemmen og Bolen paa Skrømt. Vi gjør jo kuns hinanden en Helvedes
								Kule deraf, for det kunde være en Himmerigs Sal. - Du skal
								faa din Villie i hvad du vil; vil du svæve i Silke, saa tykt som
								Camelot, vil du have Perler i Strænge, saa lange som dit Haar, du
								skal faa det, og Ringe og Gyldenstyksstoffer i hele Væve, og Fjer og
								Stene, hvad du kuns vil, der er Ingenting for dyr'bart til at slides
								af dig.«Han vilde lægge sin Arm om hendes Liv, men hun greb ham om
								Haandleddet og holdt ham ud fra sig.»Ulrik Frederik,« sagde hun, »skal jeg sige dig en Ting ? -
								Om du kunde svøbe din Kjærlighed i Sindal og Maar, om du kunde klæde
								den i Zobel og krone den med Guld, ja give den Sko af den skære
								Demant, jeg vilde kaste den fra mig som Skarn og Dræk, for jeg agter
								den ringer' end den Jord, som jeg træder med min Fod. Der er intet
								en Dryp af mit Blod, der er dig god, intet en Trævl af mit Kjød, den
								jo støder dig væk, - hører du! der er intet en Vraa i min Sjæl, du
								jo kaldes med Navne. - Forstaa mig kuns ret! om jeg kunde løse din
								Krop af en Helsots Pine eller din Sjæl af Helvedes Nød ved at blive
								som Din, jeg gjorde det intet.«»Jo, du gjorde det, Kvind, og saa sig ikke saa!«»Nej og nej og mer' end nej!«»Saa ud, ud! bort fra mit Øjesyn i Helvedes forbandede Navn.«Han var hvid som en Væg og rystede paa alle Lemmer. Mælet var hæst og
								ukjendeligt og han fægtede med Armene i Luften som en vanvittig Mand»Tag din Fod af min Vej! tag din - tag din - tag din Fod af min Vej,
								eller jeg flækker din Stjærn, der er Dræbningsblod oppe og rødt for
								mit Syn. - Ud, ud af Norges Land og Rige og Helvedes Brand til
								Gefährt. Ud ...«Marie saa en Stund forfærdet paa ham, saa løb hun, hvad hun kunde, ud
								af Stuen, bort fra Slottet.Som hun slog Døren til, greb Ulrik Frederik Stolen, hun havde siddet
								i, da han kom, og rendte den ud af Vinduet, flængede det møre Omhæng
								af Sengestedet og rev det i Pjalter og Taver, mens han flakkede frem
								og tilbage i Værelset; saa sank han ned paa Gulvet og krøb omkring
								paa sine Knæ, hvæsende som et vildt Dyr og hamrende sine Knoer
								tilblods. Omsider trættedes han, krøb hen til Sengen og kastede sig
								i den med Ansigtet ned i Puderne, og raabte paa Marie med ømme Navne
								og græd og hulkede og forbandede hende, og talte saa igjen, som
								kjælede han for hende, med blid og sagte Røst.Samme Nat fik Marie Grubbe en Skipper til for gode Ord og stor
								Betaling at sejle sig til Danmark.Næste Dag jog Ulrik Frederik Karen Fiol bort af Slottet, og faa Dage
								efter rejste han til Kjøbenhavn.Gefährt = Kjøretøj.XIIIEn skjønne Dag overraskedes Erik Grubbe ved at se Madame Gyldenløve kjøre
							ind paa Tjele.Han skjønnede straks, at der var noget Galt paafærde, som hun saadan kom
							agende uden Tjenerskab og nogen Ting, og da han fik at vide, hvordan det
							egenlig forholdt sig, var det ikke noget varmt Velkommen, han bød hende,
							for han blev saa vred, at han gik sin Vej, smeldende Døren i efter sig
							og viste sig ikke mere den Dag.Men da han fik sovet paa det, blev han mere omgængelig, ja han behandlede
							endog sin Datter med en næsten respektfuld Kjærlighed, og der kom noget
							af en gammel Hofmands stive Pyntelighed i hans Tale. Han var nemlig
							kommen i Tanker om, at endnu var der jo egenlig ingen Ulykke skeet; der
							havde vel været en lille Uenighed mellem de unge Ægtefolk, men Marie var
							endnu Madame Gyldenløve, og Sagen maatte uden stor Vanskelighed kunne
							bringes i den gamle Skure igjen.Rigtignok raabte Marie paa Skilsmisse og vilde ikke høre et Ord om
							Forsoning, men det vilde næsten være urimeligt at vente andet, lige i
							den første Hedes friske Forbittrelse, nu mens alle Minder vare ømme
							Vunder og gabende Saar, saa det lagde han ingen Vægt paa; der vilde
							Tiden hjælpe, det var han overbevist om.Der var desuden en Omstændighed af hvilken han lovede sig en ikke ringe
							Bistand. Marie var jo kommen næsten nøgen fra Aggershus uden Klæder og
							Klenodier, og hun vilde snart savne den Pragt, hun havde lært at anse
							for dagligdags, og selv den jævne Kost paa Tjele, den ringe Betjening og
							hele det daglige Livs Tarvelighed vilde faa hende til at længes efter
							det, hun havde forladt. Paa den anden Side kunde Ulrik Frederik, han
							være nu saa vred han vilde, vanskelig tænke paa Skilsmisse. Hans
							Pengesager var ikke i den Orden, at han kunde skilles ved Maries
							Medgift, thi tolv tusind Daler var mange rede Penge, og Guld og
							Jordegods og anden Herlighed var ogsaa haardt at komme af med, naar man
							nu endelig en Gang havde faaet det.Et Halvaarstid gik Alting godt paa Tjele. Marie befandt sig vel paa  den stille Gaard Den dybe
							Fred, der herskede der, Dagenes Ensformighed og deres fuldstændige
							Mangel paa Begivenheder var noget Nyt for hende, og hun nød det med et
							drømmende, passivt Velbehag.Naar hun tænkte paa Fortiden, kom den hende for som en trættende Kæmpen
							og Bryden, en rastløs Trængen sig frem uden Maal, lysnet af et skærende,
							stikkende Lys og gjennemlarmet af en utaalelig, bedøvende Tummel, og der
							kom en frydelig Fornemmelse over hende af Tryghed og Ro, af uforstyrret
							Hvile i velgjørende Skygge, i sød og venlig Tavshed; og hun yndede at
							forhøje sit Tilflugtssteds Fred ved at tænke sig, at i Verden derude der
							larmede og stredes og trængtes de endnu, mens hun havde listet sig bort
							ligesom bagom Livet og truffet en tryg lille Plet, hvor Ingen kunde
							finde hende og bringe Uro i hendes yndigt dunkle EnsomhedMen alt som Tiden led, blev Stilheden tung og Freden død og Skyggen mørk,
							og hun begyndte nu ligesom at lytte efter en levende Lyd fra Livet
							derude. Det var hende derfor ikke uvelkomment, at Erik Grubbe foreslog
							en Forandring. Han vilde nemlig have, at hun skulde tage hen og bo paa
							sin Gemals Slot, Kalø, og han udviklede for hende, at da hendes Gemal
							havde hele hendes Medgift i Besiddelse og dog Intet sendte til hendes
							Underhold, saa var det rimeligt, hun lod sig underholde af Kalø Gods, og
							der kunde hun saa leve som Blommen i et Æg, holde stort Tjenerskab og
							føre sig op med Pragt og Bekostning, langt anderledes end her paa Tjele,
							som var altfor tarveligt til hende, der var saa meget bedre vant.
							Desuden var der i Kongens Morgengavebrev til hende, hvori der
							tilsikredes hende tusinde Tønder Hartkorn, ifald Ulrik Frederik skulde
							dø fra hende, aabenbarlig tænkt paa Kalø Gods, som netop var de tusinde
							Tønder og som tilskjødedes Ulrik Frederik et Halvaarstid efter
							Bryllupet. Dersom nu de ikke skulde blive forligte igjen, saa var det
							ikke usandsynligt, at Ulrik Frederik kom til at afstaa hende det hende
							som Enkesæde tiltænkte Gods, og det var derfor tjenligt, baade at hun
							lærte det at kjende og at Ulrik Frederik vænnede sig til at vide det i
							hendes Besiddelse, desto lettere vilde han maaske afstaa det.Erik Grubbes Mening med denne Ordning var den, at blive fri for de
							Bekostninger, han sattes i ved Maries Ophold paa Tjele, og saa i Folks
							Øjne at gjøre Bruddet mellem Ulrik Frederik og hans  Gemalinde mindre end det var; desuden
							var det jo altid en Tilnærmelse, og man vidste aldrig, hvad den kunde
							føre til.Marie rejste da til Kalø, men kom ikke til at leve der som hun havde
							tænkt sig det, for Ulrik Frederik havde givet sin Ridefoged Johan
							Utrecht Ordre til, vel at modtage og underholde Madame Gyldenløve, men
							ikke at lade hende faa Hvid eller Skilling i rede Penge. Paa Kalø var
							der nu desuden, om muligt, endnu kjedsommeligere end paa Tjele, saa
							Marie havde neppe blevet der længe, hvis hun ikke havde faaet en Gjæst,
							der snart skulde blive hende mere end en Gjæst.Hans Navn var Sti Høg.Siden Festen i Frederiksborg Slotshave havde Marie Grubbe ofte tænkt paa
							denne sin Svoger og altid med en Følelse af inderlig Taknemmelighed, og
							mangen den Gang, naar hun paa Aggershus var bleven krænket eller saaret
							særlig føleligt, havde det været hende en Trøst at mindes Stis ærbødige,
							tavs tilbedende Hyldest. Og hans Væsen var det samme nu, hun var
							forglemt og forladt, som i hine hendes Herligheds Dage; der var den
							samme smigrende Haabløshed i hans Miner, den samme ydmyge Beundring i
							hans Blik.Mere end to-tre Dage ad Gangen blev han aldrig paa Kalø, saa tog han en
							otte Dages Tid paa Besøg i Omegnen, og Marie lærte at længes efter, at
							han skulde komme, og at sukke, naar han drog bort, thi han var saa godt
							som hendes eneste Omgang, og de blev derfor meget fortrolige, og det var
							kun lidet, de skjulte for hinanden.»Madame!« spurgte Sti Høg en Dag, »er det Eders Agt at vende tilbage til
							Hans Exellence, om han gjør Eder fuld og rundelig Afbigt ?«»Om han saa kom krybendes hertil paa sine Knæ,« svarede hun, »vilde jeg
							støde ham bort. Jeg har for ham kuns Afsky og Foragt i Hjærte, for der
							er intet een trofast Sentiment i hans Sind, intet een ærlig, varm
							Blodsdraabe i hans Legem'; han er en Skjøge, ret en forfulet, forbandet
							Skjøge, og intet en Mand; han har en Skjøges tomme, troløse Øjne og en
							Skjøges sjælløse, klamme Begjær. Aldrigen har en ærlig, blodsvarm
							Passion reven ham hen, aldrigen har et hjærtebaaret Ord raabet fra hans
							Læber. Jeg hader ham, Sti, for jeg føler mig som besudlet af hans
							listende Hænder og hans skjøgeagtige Ord.«»I vil da andrage paa Separation, Madame?«Marie svarede, hun vilde det, og om det ellers havde været hendes Fader
							med, vilde den Sag sikkert alt være vidt fremmet, men han  forhastede sig ikke, saasom han havde
							den Tro, at Alt endnu vilde gaa i Lave, men det vilde det aldrig.De talte saa om, hvad hun kunde vente at faa til sit Underhold efter
							Skilsmissen, og Marie mente, at Erik Grubbe paa hendes Vegne navnlig
							vilde gjøre Fordring paa Kalø.Det syntes Sti Høg var ilde betænkt. Han havde i sine Tanker viist hende
							et andet Liv ud end det at sidde Enke i en afsides Krog af Jylland og
							saa maaske tilsidst blive gift med en menig Adelsmand, thi højere vilde
							hun ikke naa her; ved Hoffet var hendes Rolle udspillet, for der var
							Ulrik Frederik for vel anskreven til at han ikke skulde kunne holde
							hende borte fra det og det fra hende. Nej, han havde nu den Mening, at
							hun skulde faa sin Medgift udbetalt i rede Penge og saa forrejse Landet
							og aldrig sætte sine Fødder der mere; thi med hendes Skjønhed og Anstand
							kunde hun i Frankrig vinde en anderledes fager Skjæbne end her i dette
							usselige Land med dets bondeagtige Adel og fattige. Kontrafej af et HofDet sagde han, og det tarvelige Liv i Kaløs Ensomhed var saa god en
							Baggrund for de bedaarende Billeder, han udkastede af Ludvig den
							Fjortendes rige og prægtige Hof, at Marie fuldstændig fængsledes deraf
							og i den nærmest følgende Tid gjorde Frankrig til Skuepladsen for alle
							sine Drømme.Sti Høg var endnu lige saa betagen af Kjærlighed til Marie Grubbe som
							før, og han talte ofte til hende om denne sin Lidenskab, ikke bedende
							eller bønfaldende, nej, ikke engang i Haab eller i Klage, tvertimod,
							fuldstændig haabløst, altid forudsættende Umuligheden af, at hun kunde
							gjengælde den eller komme til at gjengjælde den. I Begyndelsen hørte
							Marie disse Yttringer med en ængstelig Forbavselse, men efterhaanden
							begyndte det at interessere hende at lytte til disse haabløse
							Reflektioner over en Kjærlighed, hvis Kilde hun selv var, og det var
							ikke uden en vis berusende Magtfølelse, at hun hørte sig gjort til Livs
							og Døds Herre over en saa forunderlig Natur som Sti Høgs. Alligevel
							varede det ikke længe, inden det Modløse i Stis Ord vakte en Følelse af
							Irritation hos hende, og hans Opgivelse af Kamp, fordi Kampens Maal
							syntes uopnaaeligt, hans tamme Slaaen sig til Ro ved at for højt var for
							højt, bragte hende til at tvivle, just ikke om, at der virkelig var
							Lidenskab bag Stis forunderlige Ord eller Sorg bag hans tungsindige
							Miner, men om han ikke talte stærkere end han følte, thi denne haabløse
							Lidenskab, som ikke trodsigt lukkede Øjnene i for, at  der intet Haab var, og blindt
							stormede frem, den forstod hun ikke, den kunde hun ikke tro paa, og hun
							dannede sig et Billede af Sti Høg som en overspændt Natur, der, ved
							ligesom evindeligen at gaa og overbeføle sig selv, var kommen til at tro
							sig rigere og større og meget betydeligere, end han var, og som nu, da
							ingen Virkelighed bekræftede denne Forestilling, gik og løj sig ind i
							store Stemninger og stærke Lidenskaber, der kun var fødte i fantastisk
							Svangerskab af hans sygeligt travle Hjærne. Og de sidste Ord, hun nu for
							længere Tid hørte af hans Mund, hun tog nemlig paa sin Faders Opfordring
							tilbage til Tjele, hvor Sti ikke turde komme, tjente kun til at befæste
							hende i den Tro, at Billedet var ham i Alting ligt.Det var nemlig, da han havde budet hende Farvel og stod med Haanden paa
							Klinken, at han vendte sig om mod hende og sagde: »det er en sort Side
							af min Levnetsbog, der nu vendes op, Madame, nu eders Kalødage er forbi,
							og jeg vil længes i Kval og i Pine og sørge som En, der har tabt det,
							der var al hans Jorderigs Lykke, al hans Haab og Forlængsel, og dog,
							Madame, om det en Gang skulde times, at der var skjællig Aarsag til at
							tro, at I havde mig kjær og jeg troede derpaa, da veed kuns Gud allene,
							hvad det vilde gjøre mig til. Kan hænde det vækked' op i mig de Krafter,
							jeg aldrig endnu fik til at bruge deres Vældigheds Vinger, saa den Part
							af mit Sind, der er tørstig for Daad og brændendes af Haab, vilde vinde
							Overhaand og gjøre mit Navn berømmeligt og herligt. Men det er lige let
							at tænke, at slig unævnelig Lykke vilde spænde af hver højspændt Stræng,
							tage Mælet fra hvert raabendes Krav og døve hvert lyttendes Haab, saa
							min Lykkes Land blev mine Krafter og Evner et slapvorent Capua ...«Det var rimeligt, Marie tænkte, som hun tænkte, og hun indsaae, at det
							var bedst saaledes, men dog sukkede hun dervedNu var det, hun tog til Tjele. Erik Grubbe ønskede denne Venden tilbage,
							fordi han var bange for, at Sti Høg skulde faa hende til at tage
							Forholdsregler, der ikke stemmede med hans Planer, og desuden vilde han
							prøve, om det ikke nu var muligt, ved Overtalelser at gjøre hende villig
							til at gaa ind paa en Ordning af Sagen, hvorved Ægteskabet blev staaende
							ved Magt.Dette viste sig imidlertid at være frugtesløst, men ikke desto mindre
							vedblev Erik Grubbe ved Breve at opfordre Ulrik Frederik til at tage
							Marie til sig igjen. Ulrik Frederik svarede aldrig, han ønskede at holde
							det hen i det Uvisse, saalænge det var muligt, thi enhver af  Skilsmissen nødvendig følgende
							Formueafstaaelse var ham særdeles ubelejlig, og paa Svigerfaderens
							Forsikkringer om Maries Forsonlighed troede han ikke. Hr. Erik Grubbes
							Usandfærdighed var altfor vel bekjendt.Tonen i Erik Grubbes Breve blev imidlertid mere og mere truende, og der
							begyndte at blive Tale om en personlig Henvendelse til Kongen. Ulrik
							Frederik indsaa, at det ikke kunde blive saaledes ved længe, og han
							skrev nu fra Kjøbenhavn til sin Ridefoged paa Kalø, Johan Utrecht et
							Brev, hvori han paabød ham i al Hemmelighed at forvisse sig om, hvorvidt
							Madame Gyldenløve vilde mødes med ham paa Kalø Slot, uden at Erik Grubbe
							fik Noget at vide derom. Dette Brev blev skrevet i Marts, Niogtreds.Ulrik Frederik haabede ved den heri foreslaaede Sammenkomst at erfare
							Marie Grubbes sande Sindelag, og ifald han fandt hende forsonlig, vilde
							han straks tage hende med sig til Aggershus, men hvis ikke, da ventede
							han ved Løftet om at virke for en øjeblikkelig Separation, at skaffe sig
							saa blide Skilsmissekaar som muligt.Men Marie Grubbe afviste Mødet, og Ulrik Frederik rejste med uforrettet
							Sag til Norge.Erik Grubbe fortsatte endnu en Tid sit unyttige Skriveri, men saa var
							det, i Februar, Halvfjerds, at Budskabet kom om Frederik den Tredies
							Død, og nu mente Erik Grubbe, det var Tid til at handle; thi Kong
							Frederik havde altid sat sin Søn Ulrik Frederik saa højt og havt en saa
							blind Kjærlighed til ham, at han i en Sag som denne vilde fundet al
							Skyld hos Modparten, men med Kong Christian var det at vente, at det
							vilde være anderledes, thi vel var han og Ulrik Frederik Hjærtensvenner
							og meget sammenlevede Selskabsbrødre, men det var dog muligt, der var en
							lille Skygge af Misundelse hos Kongen, thi han var i Faderens Tid saa
							ofte ble ven sat i Skygge af den mere begavede og langt anseeligere
							Halvbroder, desuden holdt unge Fyrster af at vise deres Upartiskhed og
							var da ikke sjælden i deres iltre Retfærdighedsfølelse uretfærdige imod
							dem, Almenheden kunde tro, de netop vilde tage under deres Beskjærmelse.
							Det blev da nu derfor bestemt, at de, saasnart Foraaret kom, begge to
							skulde tage til Kjøbenhavn, og Marie skulde se ad i Mellemtiden at faa
							tohundrede Rigsdaler af Johan Utrecht til at kjøbe Sørgeklæder for, at
							hun kunde vise sig med Anstand for den nye Konge, men Ridefogeden turde
							ingen Penge levere fra sig uden Ulrik Frederiks Ordre, og Marie kom til
							at rejse  uden Sørgeklæder,
							thi hendes Fader vilde ingen betale og mente desuden, at denne Mangel
							saameget bedre viste hendes ElendighedSidst i Maj kom de til Kjøbenhavn, og da et Møde mellem Fader og
							Svigersøn intet Resultat bragte, skrev Erik Grubbe til Kongen, at han
							ikke noksom i al Underdanighed kunde beskrive, med hvad Spot,
							Beskæmmelse og Vanære hans Exellence Gyldenleu for nogle Aar siden havde
							udskikket sin Hustru, Marie Grubbe af Aggershus og givet hende til Pris
							for Vejr og Vind og Kapere, som den Gang heftig grasserede i Søen,
							eftersom der da var en brændendes Fejde mellem Holland og England Gud
							havde imidlertid naadig bevaret hende for ovenskrevne Livsfare, og hun
							var kommen til hans Hus med Liv og Helbred Men det var en uhørt
							Beskæmmelse, der var overgaaet hende, og han havde nu mange Gange med
							Skrivelser, Bøn og grædendes Taarer besøgt sin høje, højtærede Søn,
							velbaarne hans Exellence, om, at han dog i den Sag vilde sig betænke og
							enten bevise Marie hendes Sag paa hende, hvorfor Ægteskabet maatte
							skilles ad, eller ogsaa tage hende til sig igjen, hvilket imidlertid
							Altsammen Intet havde frugtet. Marie havde ført i hans Bo mange tusinde
							Rigsdaler, men ikke desto mindre havde hun ikke kunnet faa saa meget som
							to hundrede Daler til at kjøbe Sørgeklæder for; in summa: hendes
							Elendighed var altfor vidtløftig at beskrive, og derfor indflyede de til
							hans kongelige Majestæt, deres allernaadigste Arveherre og Konges
							medfødte Naade og Mildhed med deres allerunderdanigste Bøn og
							Supplicering om, at hans Majestæt for Guds Skyld vilde forbarme sig over
							ham, Erik Grubbe, for hans høje Alders Skyld, som var syvogtredsindstyve
							Aar, og over hende for hendes store Elendigheds og Beskæmmelses Skyld og
							naadigst lade sig behage at befale hans Exellence Gyldenleu, at han
							enten beviste Marie hendes Sag paa hende, hvorfor Kristus siger, at
							Ægtefolk maa skilles ad, hvad han aldrig skulde kunne gjøre, eller ogsaa
							tog hende til sig igjen, hvorved fremmedes Guds Ære, idet Ægteskab
							holdtes udi den Agt, som Gud det selver udi har sat, stor Forargelse
							forhindredes, store Synder bortjagedes, og en Sjæl befriedes fra
							Fordømmelse.Marie vilde først aldeles ikke sætte sit Navn under denne Supplike, da
							hun paa ingen Maade vilde leve sammen med Ulrik Frederik, hvordan det
							saa end skulde gaa. Men Faderen forsikkrede hende, at det var kuns
							Formaliteter med det Forlangende, at Ulrik Frederik skulde tage hende
							til sig igjen, thi han vilde nu have Skilsmisse
							for  enhver Priis, og den
							Maade, Bønskriftet var affattet paa, tvang ham til at begjære det, og
							det vilde sætte hendes Sag i et bedre Lys og skaffe hende bedre Vilkaar.
							Saa gav Marie da efter, ja, hun føjede endog paa Faderens Opfordring og
							efter hans Udkast følgende Efterskrift til Suppliken:»Jeg vilde gjerne talt med Eders kongelige Majestæt, mens jeg Elendige
							har ikke de Klæder, jeg kan komme iblandt Folk med Forbarm Eder over
							mig, allernaadigste Arveherre og Konge, og hjælp mig Elendige til Rette.
							Gud vil det belønne.«Marie Grubbe.Men da hun ikke stolede altfor vel paa Erik Grubbes Ord, fik hun, ved en
							af sine gamle Hofvenners Mellemkomst, Kongen en ganske privat Skrivelse
							i Hænde, i hvilken hun uforblommet udtalte, hvor stærkt hun afskyede
							Ulrik Frederik, hvor ivrigt hun længtes efter Skilsmisse og hvor nødigt
							hun vilde, at hun ved Ordningen af Formuespørgsmaalet skulde komme til
							at have selv den fjerneste Forbindelse med ham.Erik Grubbe havde nu imidlertid denne ene Gang sagt Sandhed. Ulrik
							Frederik vilde skilles. Hans Stilling ved Hoffet
							var en anden som Kongens Halvbroder end som Kongens Yndlingssøn. Det var
							nu ikke nok at stole paa faderlig Godhed, han maatte ligefrem kappes med
							andre Hoffets Mænd om Ære og Løn. At have en Sag som den foreliggende
							verserende bidrog kun lidet til at styrke hans Anseelse, det vilde være
							langt tjenligere at faa den endt saa hurtigt som muligt og i et nyt og
							bedre betænkt Ægteskab at søge Erstatning for det, Skilsmissen kunde
							koste baade af Ry og Gods. Han anvendte derfor den Indflydelse, han
							havde, til at naa dette Maal.Kongen lod straks Sagen forelægge Konsistorium, at det derover kunde
							afgive sin Betænkning, og denne var saaledes, at Ægteskabet ved
							Højesteretsdom af fjortende Oktober seksten hundrede og halvfjerds
							erklæredes for ophævet, saaledes at begge Parter havde Lov til at gifte
							sig igjen. Marie Grubbe fik de tolv tusind Rigsdaler og al den øvrige
							Medgift af Klenodier og Jordegods tilbage, og saasnart hun havde faaet
							Pengene udbetalt, beredte hun sig trods Faderens Forestilliger til at
							rejse ud af Landet. Hvad Ulrik Frederik angaar, tilskrev han straks sin
							Halvsøster, Kurfyrste Johan Georg af Sachsens  Gemalinde, om sit Ægteskabs Opløsning og
							spurgte hende, om hun vilde vise ham saamegen søsterlig Kjærlighed, at
							han turde hengive sig til det smigrende Haab at modtage en Gemalinde af
							hendes fyrstelige Hænder.XIVMarie Grubbe havde aldrig før havt Penge at raade over, og derfor
								syntes det hende, nu hun havde faaet saa stor en Sum i Hænde, at
								hendes Magt og Evne var uden Grændser. Ja, det var hende, som om
								selve Vidunderlighedens Ønskekvist var lagt i hendes Haand, og hun
								længtes som et Barn efter at svinge den Sving i Sving og kalde alle
								Jordens Herligheder hen for sine Fødder.Hendes nærmeste Ønske var at være langt borte fra Kjøbenhavns Taarne
								og Tjeles Enge, fra Erik Grubbe og Faster Rigitze, og saa svang hun
								da Kvisten førte Gang, og paa Hjul og Kjøl over Vand og Vej førtes
								hun bort fra Sjælland, ned gjennem Jylland og Slesvig til Lübecks
								By. Hendes hele Følge var Kammerpigen Lucie, som hun havde faaet sin
								Faster til at overlade sig, og saa en Kjøbmandskusk fra Aarhus, thi
								først i Lubeck skulde de egentlige Rejseforberedelser træffes.Det var Sti Høg, der havde bragt hende paa den Tanke at rejse, og den
								Gang havde han sagt, at han ogsaa vilde forlade Landet og søge sin
								Lykke ude og havde tilbudt sig at være hendes Rejsemarskalk. Han kom
								nu ogsaa, hidkaldt ved et Brev fra Kjøbenhavn, til Lubeck en fjorten
								Dages Tid efter Maries Ankomst dertil og begyndte straks paa at
								gjøre sig nyttig ved at træffe de Foranstaltninger, en saa lang
								Rejse gjorde nødvendig.I sit stille Sind havde Marie egentlig tænkt at være en Velgjører for
								den stakkels Sti Høg, ved med sine rige Midler at lette ham
								Bekostningerne ved Rejsen og ved Opholdet i Frankrig, indtil det
								skulde vise sig, om en anden Kilde vilde vælde for ham. Hun blev
								derfor, da den stakkels Sti Høg kom, forbavset ved at finde ham
								klædt med megen Pragt, udmærket bereden og ledsaget af tvende
								statelige Ridesvende, i det Hele med alle mulige Tegn paa, at hans
								Pung ingenlunde trængte til at fylde sig rund med hendes Guld Men
								endnu mere forbavsedes hun ved det Omslag, der syntes at være
								foregaaet i hans Sind, han var livlig og næsten munter, og mens han
								før saae ud, som om han med statelige Fjed fulgte sig selv til
								Jorden, saa traadte han nu  i Gulvet som en Mand, der ejed den halve Verden og havde den
								anden Halvdel i Vente. Der havde været Noget af en plukket Fugl ved
								ham før, nu ligned han mest en Ørn med brusende Fjer og skarpe Øjne,
								der talte om endnu skarpere Klør.Marie tænkte først, at det var glæden over at kunne kaste alle
								Fortidens Bekymringer bagved sig og Haabet om at vinde en Fremtid,
								der var værd at vare, som havde bevirket denne Forandring; men da
								han havde været der i nogle Dage uden at aabne sin Mund for hine
								elskovssyge, modløse Ord, hun kjendte saa godt, begyndte hun at tro,
								han havde faaet bugt med sin Lidenskab og nu, i Følelsen af
								sejersstolt at kunne sætte sin Hæl paa Elskovsdragens Hoved, kjendte
								sig fri og stærk og sin Skjæbnes Herre, og hun blev ganske
								nysgjærrig efter at faa at vide, om hun havde gjættet ret, og hun
								tænkte ved sig selv, lidt fortrydelig med det Samme, at jo mere hun
								saae til Sti Høg, jo mindre kjendte hun ham.En Samtale, hun havde med Lucie, kunde ikke Andet end bestyrke hende
								i denne hendes Formodning.Det var en Formiddag, de begge to gik frem og tilbage i det store
								Portrum, der fandtes i alle Lubeckerhuse og som baade var Gang og
								Dagligstue, Tumleplads for Børnene og Scenen for de fleste
								Haandgjerningsarbejder, undertiden ogsaa Spisestue og Grøntkammer.
								Det Rum, de gik i, blev imidlertid nærmest kun brugt i de mildere
								Aarstider, derfor var der nu blot et langt, hvidtskuret Bord, nogle
								tunge Træstole og et gammelt Skab derinde, bagerst var der slaaet
								lange Fjælhylder op, hvor Hvidkaal laa i grønne Rader over røde
								Dynger af Gulerødder og strittende Peberrodsbundter.Porten stod paa vidt Gab ud til den vædeblanke Gade, hvor Regnen
								plaskede ned i blinkende strømme.Baade Marie Grubbe og Lucie var klædte paa til at gaa ud, den Ene i
								en skindbræmmet Klædeskaabe, den Anden i et Slag af brungraat
								Hvergarn; de gik og ventede paa, at Regnen skulde holde op og skrede
								hurtigt frem og tilbage over det røde Murstensgulv, med smaa
								trampende Trin, som om de havde ondt ved at holde Fødderne varme.»Skulde det nu ogsaa være en rigtig sikker Ledsagere, I tror?«
								spurgte Lucie.»Sti Høg? -ja, ja er han da saa, skulde jeg tænke. Hvad mener du med
								det ?«»Aa, kuns om han intet bliver siddendes i det paa Vejen.«»Hvad!«»Jo, de tydske Jomfruer eller da de hollandske med ... I veed, han
								har det Ord paa sig, at hans Hjærte er gjort af saa glødendes
								Materie, at det slaar i lysendes Brand, saasnart der kuns er et
								Skjørt, der vifter til«»Hvem har holdt Tossemarked for dig med de Parabler ?«»Men Herregud, har I da aldrig hørt det før?
								Jeres egen Svoger! -Hvem kunde tvivle paa, at det var Nyt; jeg kunde
								da ligesaa godt være falden paa at fortælle Jer, at der er syv Dage
								i en Uge.«»Hvad mon der har seet dig idag, du primer, som havde du faaet spansk
								Vin til Morgenkost?«»Ja, een af os, lader det til. - Sig mig: Ermegaard Lynow, har I
								aldrig hørt det Navn før?«»Nej!«»Saa spørg Sti Høg, om han skulde hændes at kjende det, og nævn saa
								med det Samme Jydte Krag og Christence Rud og Edele Hansdatter, og
								Lene Poppings om I vil, det var jo tænkeligen, han kunde træffe til
								at vide nogle Parabler, som I kalder det, om dem alle tilhobe.«Marie standsede i sin Gang ved den aabne Port og saae længe vist ud
								paa Regnvejret. »Veed du kanhænde«, sagde hun saa og begyndte at gaa
								igjen, »veed du kanhænde ogsaa om nogle af de Parabler at sige?«»Det skulde En næsten vente sig.«»Om Ermegaard Lynow?«»Jo besynderlig om hende.«»Hvad da?«»Aa det var med en af de Høger, Sti tror jeg han hed, en høj,
								rødhaaret, bleg ....«»Tak, det veed jeg nu just saa lige.«»Veed I ogsaa det med Forgiften?«»Nej, nej!«»Eller Brevet da?«»Naa, fortæl.«»Hu, der er saa en grimme Fortælling den.«Tvivle paa: i Betydningen: tro.»Naa!«»Jo, den Høg han var nok gode Venner, det var da førend som han blev
								gift, ja han var de allerbedste Venner med Ermegaard Lynow; hun
								havde det længste Haar nogen Jomfru kunde have, for hun kunde fast
								træde i det, og hun var saa hvid og rød, ret en Dejligheds Dukkebarn
								var hun, men han var saa haard og bøs mod hende, sagde de, som var
								hun en opsætsig Myndehund og intet den blide Skabning hun var, men
								jo slemmer' han var, jo mer holdt hun af ham, han kunde have slaaet
								hende blaa og grøn, om han intet gjorde det, hun vilde have kysset
								ham for det, huha, det er ligeud grim at tænke paa, som en Mennesk'
								kan være, naar den ret har sat sit Sind til en Anden. Men saa blev
								han kjed af hende og saae aldrig den Vej hun var, for det han havde
								faaet en Anden i Tanker, og Jomfru Ermegaard hun græmmed' sig og
								sørged' og var ved at gaa til af ene Jammer og Elendighed, men hun
								leved' endda, det Liv det var. Saa kunde hun intet holde det længer
								ud, Jomfruen, de siger, hun havde seet Sti Høg ride Gaarden forbi og
								var rendt ud efter ham og havde løbet en Mil Side om Side med hans
								Hest, uden at han skulde saameget som standse et Trin eller skulde
								ville høre paa hendes Bønner og Begrædelser, men bare red haardt til
								og bort fra hende. Det kunde hun intet bære og saa tog hun dræbendes
								Forgift ind og skrev saa til Sti Høg, at det havde hun gjort for
								hans Skyld, nu skulde hun aldrig være ham til Hinder mere, blot hun
								maatte se ham engang inden hun døde.«»Og saa?«»Ja Gud veed om det ogsaa er som Folk siger, for saa er han da den
								ledeste Krop og Sjæl som nogen Helvedes Pine kan vente paa; - saa
								skrev han tilbages -ja, saadan var det, han skrev tilbages, at den
								Modgift, som bedst kunde gjøre hende frisk igjen, det var hans
								Kjærlighed, men den stod det intet i hans Magt at give hende, men
								han havde hørt at Melk og Hvidløg skulde ogsaa være godt, og det
								vilde han raade hende til at tage ind. Se, det svared' han; hvad
								tænker I? kan der nu være Noget, mer skammeligt til end som dette ?«»Og Jomfru Ermegaard?«»Jomfru Ermegaard?«»Ja vist.«»Ja, det var intet hans Skyld, men hun havde intet taget Forgift nok
								til at dø af, men hun blev saa krank og ilde, at hun nær aldrig var
								kommen til Helsen igjen.«»Det bitte Lam,« sagde Marie og lo.Næsten hver Dag i den nu paafølgende Tid hidførte en eller anden
								lille Forandring i Marie Grubbes Opfattelse af Sti Høg og derved
								ogsaa i den Maade paa hvilken de omgikkes med hinanden.Det var saa let at se, at Sti ikke var nogen Drømmer, af den Omsigt
								og Raadsnarhed hvormed han fjernede alle de utallige Hindringer og
								Vanskeligheder, Rejsen frembød, og det var ligeledes let at blive
								klog paa, at han baade i Manerer og Begavelse stod langt over selv
								de ypperste af de Adelsmænd, de traf sammen med. Altid var hans Tale
								ny og interessant og ulig alle Andres, det var som havde han en
								egen, kun af ham kjendt Vej, til Forstaaelse af Mennesker og Ting,
								og det var med en frejdig Haan, syntes Marie, at han bekjendte sin
								Tro paa, hvor stærkt Dyret i Mennesket var, eller hvor lidt Guld,
								der skjulte sig i dets Naturs Slakker, og den kolde, lidenskabelige
								Veltalenhed hvormed han beviste hende, hvor ringe Sammenhæng der var
								i Menneskets Væsen, hvor uforstaaet og uforstandig, hvor leddeløs og
								famlende og ganske i Tilfældets Vold det, der var ædelt og det, der
								var lavt, brødes i Ens Sjæl, den Veltalenhed, hvormed han søgte at
								gjøre hende dette klart, syntes hende stor og betagende, og hun
								begyndte at tro at sjældnere Gaver og mægtigere Kræfter vare blevne
								ham til Del end der ellers faldt i Dødeliges Lod, og hun bøjede sig
								i Beundring, ja næsten i Tilbedelse for den Vældigheds Magt hun
								anede; men dog var der med alt dette i hendes Sjæl en stille,
								lurende, stadigt hviskende Tvivl, der aldrig fik Mæle i udtænkte
								Tanker, men kun i dunkel, instinktmæssig Følelse rørtes af Frygt for
								at Magten var en Magt, der trued og rased, der ønsked og higed, men
								aldrig slog ned, aldrig greb til.I Lohendorf en tre Mil fra Vechta laa der, lige ved Landevejen, et
								gammelt Krosted, og her var Marie og hendes Følge, et Par Timer
								efter at Solen var gaaet ned, taget ind.Ud paa Aftenen, da Kusk og Ridesvcnde var gaaet til Hvile i Udhusene,
								sad Sti Høg, Marie og et Par bondeagtigt udseende,  oldenborgske Adelsmænd i en ret
								fortrolig Samtale, ved et lille rødmalet Bord foran den store
								Bilæggerovn i Kroens Skjænkestue.Ved det lange Bord henne under Vinduerne, med Ryggen støttet mod
								Bordpladens Kant, sad Lucie paa Enden af en Bænk og strikkede og
								saae til.Paa Herskabsbordet stod der et Tællelys i en gul Leerstage og spredte
								sit søvnige Skjær over Ansigterne derhenne og spejlede sig fidtet i
								den Række Tintallerkener, som fandtes over Ovnen. Marie havde en
								lille Tinkande med varm Vin foran sig, Sti Høg en større, medens de
								to Oldenborgere vare fælles om en mægtig Træstob med Øl, der stadig
								tømtes og ligesaa stadig fyldtes af en pjudskhaaret Karl, som laa og
								drev paa en Gaasebænk inderst i Stuen.Baade Marie og Sti Høg havde helst trukket sig tilbage til deres
								Kamre, thi de to Landadelsmænd var ikke noget muntert Selskab; og de
								havde ogsaa gjort det, havde Kamrene ikke været saa isnende kolde og
								Ulemperne ved at opvarme dem endnu værre end Kulden, hvad de havde
								erfaret da Værten bragte dem Kakkelovnspotter derind; Tørvene var
								nemlig der paa Egnen saa svovlede, at kun Folk, der var vante til
								dem, kunde faa deres Vejr, hvor de var i Glød.Oldenborgerne var ikke muntre, for de skjønnede nok de var i fint
								Selskab og gjorde sig derfor Umag for at udtrykke sig saa belevent
								som det stod i deres Magt, men efterhaanden som Øllet fik mere og
								mere Magt over dem, blev ogsaa det Baand, de havde lagt paa sig
								selv, slappere og slappere, ja, ganske løst. Deres Sprog fik et
								endnu mere lokalt Anstrøg end før, deres Skjæmt blev massivere og
								deres Spørgsmaal nok saa nærgaaende.Som nu Spøgen voksede i Plumphed og Uhøviskhed, begyndte Marie at
								blive urolig i Sædet, og Sti Høgs Øjne spurgte over Bordet om de
								skulde gaa bort. Da kom just den lyseste af de Fremmede med en vel
								grov Hentydning som fik Sti til at rynke Brynene og se truende paa
								ham, men dette æggede ham kun, og han gjentog sin skidne Skjæmt i
								endnu kraftigere Udtryk, hvad der fik Sti til at love ham, han
								skulde finde Tinkruset i sin Pande hvis han voved et Ord mer af
								samme Slags.Netop i det Øjeblik nærmede Lucie sig Bordet med sit Strikketøj for
								at se at finde en Maske, hun havde tabt, og heraf benyttede den
								anden Oldenborger sig; han tog hende om Livet, tvang hende ned paa
								sit Skjød og trykkede et forsvarligt Smækkys paa hendes Læber.  Denne Frejdighed
								opildnede den Lyse, og han slog sin Arm om Marie Grubbes Hals.I samme Nu sad Stis Krus ham i Panden saa kraftigt og sikkert, at han
								sank over mod Bilæggeren med et dybt Grynt.I næste Sekund var Sti og den Mørke ude midt paa Gulvet, og Marie og
								hendes Pige flygtet hen i et Hjørne.Karlen paa Gaasebænken sprang op, gav et Brøl fra sig ud ad Stuens
								ene Dør, løb selv hen til den anden og gav sig til at stænge den med
								en alenlang Jernbom, samtidig hørtes en Slaa smække for Husets
								Bagdør. Det var nemlig Skik der paa Kroen, saasnart der var
								Slagsmaal, at stænge saadan, at Ingen, der var udenfor, kunde komme
								til at tage Del i striden og saaledes give den større Udstrækning
								end nødvendigt, men det var ogsaa deres eneste Indblanden, og naar
								Stængselen var besørget, listede de straks til deres Senge; for den,
								der Ingenting saae, kunde heller Ingenting forklare.Der var ingen af de Kæmpende, der havde Vaaben hos sig, saa de havde
								kun Næverne at jævne Sagen med Og der stod de, Sti og den Mørke og
								bandtes og brødes. De trak hinanden fra Plet til Plet, drejed sig i
								sejge, modstridende Vendinger og tørned hinanden opad Døre og Vægge;
								de fanged hinandens Arme, fried sig af hinandens Tag, bøjed og vred
								sig, frem og tilbage med Hagerne trykket i hinandens Skuldre.
								Endelig tumled de om paa Gulvet; Sti var øverst og havde lige et Par
								Gange hugget sin Modstanders Hoved tungt mod det kolde Lergulv, da
								han følte to kraftige Hænder i Greb om sin Hals. Det var den Lyse,
								der var kommen til sig selv igjen.Sti var ved at kvæles, Luften ralled i hans Strube, det sortned for
								hans Øjne, og hans Lemmer lammedes. Den Mørke slog sine Ben om ham
								og trak ham i Skulderen nedefter, den Lyse havde Hænderne om hans
								Hals og Knæene i hans Sider.Marie skreg og vilde ile til Hjælp, men Lucie havde slynget sine Arme
								om hende i et næsten krampagtigt Tag, saa hun ikke kunde flytte sig.Da, just som Sti var ved at miste sin Samling, huggede han sig med en
								sidste Kraftanstrengelse forover, saa den Mørkes Baghoved hamrede
								ned mod Jorden og den Lyse glippede lidt i sit Greb og aabned Vej
								for en Kjende Luft. I et smidigt, kraftigt Kast rev Sti sig bort til
								Siden, kasted sig ind paa den Lyse, saa han vælted til Jorden, bøjed
								sig dernæst rasende frem over den Faldne, men ramtes af et Spark i
									 Hjærtekulen, saa han
								næsten segned; men saa greb han med den ene Haand om Anklen den Fod,
								der havde ramt ham, og med den anden Haand fik han Hold i
								Støvleskaftet lige neden til Knæet, løftede saaledes Benet i Vejret
								og hug det ned mod sit fremspændte Laar, saa Knoglerne brødes i
								Støvlen og den Lyse besvimet sank hen. Den Mørke, som laa og
								stirred, fortumlet af Slaget i Hovedet, udstødte, da han saae dette,
								et saa vaandefuldt Vræl, som havde det været ham selv, det gik
								udover, og krav led i Skjul under Bænken oppe ved Vinduet, og dermed
								var det Slagsmaal da forbi.Men den Vildskab, Sti Høg ved denne Lejlighed havde viist at der
								boede i hans Sind, havde en mægtig, forunderlig Indflydelse paa
								Marie ; thi da hun den Nat lagde sit Hoved paa sin Pude, sagde hun
								til sig selv, at hun elskede ham, og da Sti Høg i de paafølgende
								Dage havde lagt Mærke til, at der var Noget i hendes Blik og Adfærd,
								der tydede paa, at der var skeet en stor Forandring til Gunst for
								ham i hendes Sind og han opmuntret heraf, bad om hendes Kjærlighed,
								fik han det Svar, han ønskede.XVNu i Paris.Der er gaaet saa meget som et Halvtaarstid, og den Kjærlighedspagt,
								der saa brat blev sluttet, var løsnet og braadnet en Stund forinden,
								og Marie Grubbe og Sti Høg er langsomt gledne fra hinanden.De veed det beggeto, men det er ikke blevet til Ord imellem dem; der
								er saamegen Bitterhed og Smerte, saa megen Nedværdigelse og
								Selvforagt gjemt i den Tilstaaelse, der truer, at der er Lindring i
								at tøve.I det er deres Sind ens.Men i deres Maade at bære deres Kummer paa er de yderst forskjellige.
								Thi mens Sti Høg i haabløs Kvide, sløvet af selve Smerten mod
								Smertens hvasseste Braad, sørger og sørger i magtløs Betagenhed,
								ligesom et fanget Rovdyr gaar frem og tilbage, frem og tilbage i sit
								snevre Bur, saa er Marie nærmere at ligne ved et Dyr, der har revet
								sig løs og flygter i ustandset Flugt, aldrig hvilemildnet Flugt,
								dreven fremad og fremad, i vanvittig Frygt, af Lænken, der klirrende
								slæber i dens Spor.Hun vilde glemme.Men Glemsel er som Lyngen, den gror kun af sig selv, og Alverdens
								Fredning og Omhu og Røgt lægger ikke en Tomme til dens Vækst.Hun øste ud af sit Guld med fulde Hænder og kjøbte sig Pragt; hun
								greb hver Nydelses Bæger, som Guld kunde kjøbe, som Aand og Skjønhed
								og Rang kunde kjøbe, men det var Alt forgjæves.Der var ingen Ende paa hendes Elendighed, og Intet, Intet kunde fri
								hende fra den. Havde det at skilles fra Sti Høg kunnet frembringe,
								ikke en Lettelse, men blot en Forandring i hendes Pine, det havde
								været gjort for længe siden, men det var ligegyldigt, ganske det
								Samme, om det skete eller ej, der var ikke en Gnist af Haab om
								Lindring i det, ligesaa godt følges ad som skilles, deri var der
								ingen Redning.Men de skiltes alligevel, og det var Sti Høg, der foreslog det.De havde ikke seet hinanden et Par Dage, da Sti traadte ind i det  forreste af de pragtfulde
								Værelser, de havde lejet af Isabel Gilles, Værtinden i la croix de
								fer.Marie var der, og hun sad og grædSti rysted mismodigt paa Hovedet og tog Plads i den anden Ende af
								Stuen.Det var saa tungt at se hende græde og vide, at hvert trøstende Ord
								fra Ens Læber, hvert medlidende Suk og deltagende Blik kun vilde
								gjøre Sorgen mere bitter og Graaden stærkere.Han gik hen imod hende.»Marie,« sagde han sagte og tonløst, »lad os endnu en Gang ret
								rigtigen tales ved og saa skilles.«»Ja, hvad kan det nytte?«»Sig intet det, Marie, der venter paa dig endnu glade Dage i tykke
								Skarer.«»Ja, Grædedage og Taarenætter i en hel og ubrydelig Kjæde.«»Marie, Marie, tag Vare paa de Ord, du siger, for jeg forstaaer dem,
								som du aldrig vilde tro, jeg kunde forstaa dem, og saa saarer de saa
								smerteligen haardt.«»De Saar, der stinges med Ord til Od, dem agter jeg kuns ringe og har
								aldrig havt i Tanke at skaane dig for dem.«»Saa stød da til, hav intet Medlidenhed saameget som et Blink mere;
								sig mig, du kjender dig fornedret ved din Kjærlighcd til mig,
								laveligt fornedret! Sig mig, du vilde give Aar af dit Liv for at
								vriste hvert eneste Minde om mig ud af din Sjæl! Og gjør mig saa til
								Hund og giv mig Hundenavne, kald mig det Forsmædeligste, du veed af
								at sige, og jeg skal lyde alle dine Navne og sige du har Ret, fordi
								du har Ret, har Ret,
								saa pinendes, som det er at sige. For hør, Marie, hør, og tro det om
								du kan: endog jeg veed, du ræddes ved dig selv, for du har været
								min, og sygner i din Sjæl hver Gang du tænker derpaa og rynker din
								Pande i Afsky og Vaade, saa elsker jeg dig dog - jo, jo, af al min
								Magt og Formue elsker jeg dig, Marie.«»Nej, fy for Skam Sti Høg, aa, skam dig dog, skam dig dog, du veed ej
								hvad du taler. Og dog, aa Gud forlad mig, dog er det sandt, saa
								ræddeligt det lyder. Aa, Sti, Sti! hvorfor er du den Bondesjæl du
								er, den krybendes Maddikeorm, som trædes og stinger dog intet? Om du
								vidste, hvor jeg troed' dig stor! stolt og stor og stærk, du som er
								saa svag. Men det voldte dine klingrendes Ord, som løj om en Magt,
								du aldrig ejed', som raabte om en Sjæl, der var Alt, hvad din aldrig
								var  eller vilde blive.
								Sti, Sti, var det Ret, jeg fandt Klejnhed for Styrke, ussel Tvivl
								for frejdigt Haab, og Stolthed, Sti! hvor blev din Stolthed af?«»Ret og Retfærdighed er kuns ringe Naade, men jeg fortjener intet
								mere, thi jeg har været lidet bedre end en Falsknere imod dig.
								- Marie, jeg har aldrig troet paa din Kjærlighed til mig,
								nej, aldrig, end ikke hin Stund, da du svor mig den til, var der Tro
								i min Sjæl. Ak, som jeg gjerne vilde tro, men kunde intet Jeg kunde
								intet tvinge Tvivlens mørke Hoved ned mod Jorden, den stirred' paa
								mig med de kolde Øjne og alle mine Drømmes rige, ranke Haab, dem
								blæste den bort med sin bedskelig smilendes Mund. Jeg kunde ikke tro
								du elskede mig, Marie, og dog greb jeg din Kjærligheds Skat med
								baade Hænder og al min Sjæl, og jeg fryded' mig ved den i Angst og
								bange Lykke, som en Røver kan fryde sig ved sit gyldent blinkende
								Rov, naar han veed den rette Ejersmand vil komme om en stakket Stund
								og rive ham det ud af hans kjært belastede Hænder. For den vil komme en Gang, Marie, som er din
								Kjærlighed værd eller som du tror den værd, og han vil intet tvivle,
								intet trygle eller skjælve, han vil bøje dig som lødigt Guld i sin
								Haand og sætte sin Fod paa din Villie, og du vil være ham følgagtig
								i Ydmyghed og Glæde; men det er intet fordi han elsker dig mere end
								som jeg, for det kan intet være, men for han mer har Tro til sig
								selv og mindre Øje for dit uskaterlige Værd, Marie.«»Ak det er jo ret en Spaamandslektie, I der ramser op, Sti Høg, men
								det er som I plejer, immer viljer Tanke paa Langvejsfart. I er just
								som Børn, der faar et Spilleværk til Givendes; istedenfor at lege
								med det og fornøjes ved det, har de ingen Ro, før de faar seet hvad
								der er inden til og revet det ud af Led og Lave. I fik aldrig Tid
								til at holde og vare for at fange og gribe; I hugger al Livsens
								Tømmer op i Tankespaaner tilhobe.«»Farvel, Marie.«»Far vel, Sti Høg, det Bedste I kan.«»Tak - Tak - det maa saa være - men jeg beder om en Ting.«»Nu.«»Naar I rejser herfra, lad saa Ingen vide den Vej I vil, at jeg intet
								skal faa det at høre, for ... for jeg svarer intet for, at jeg da
								fik Magt til at holde mig fra at følge Jer efter.«Marie trak utaalmodigt paa Skuldrene.»Vorherre velsigne Jer, Marie, nu og evindelig.« Saa gik han.En lys Noveniberskumring, hvor Solens bronzebrune Lys tøvende trækker
								sig bort fra høje Gavles ensomt blinkende Ruder, dvæler paa Kirkens
								Tvillingtaarnes slanke Spir, funkler paa Kors og gyldne Krandse
								deroppe, løses i lysende Luft og svinder, mens Maanen alt har løftet
								sin runde, blanke Skive op over de fjerne, brune Højes langeligt
								rundede Liniers Drag.I gule, blaanende og violette Flager spejles Himlens svindende Farver
								i Flodens blanke, lydløst rindende Vande og Blad fra Pil og Løn og
								Hyld og Rose løsner sig ud af det gule Løvhang, flagrer imod Vandet
								i dirrende Flugt, fanges af den blanke Flade og glider med langs
								ludende Mure og vaade Stentrapper, ind i Mørket under tunge, lave
								Broer, rundt om fugtsorte Træpæle, fanger et Glimt fra de glødende
								Kul i den rødtoplyste Smedie, hvirvles omkring af den rustrøde Strøm
								^ra Sliberens Gaard, og svinder saa imellem Siv og lække Baade,
								imellem sænkede Kar og dyndede Risgjærders druknende Fletværk.En blaalig Dæmring breder sit gjennemsigtige Mørke over Torve og
								aabne Pladser, hvor Vandet sløret blinker, mens det strømmer fra
								vaade Slangesnuder og drypskjæggede Dragemunde i Vandspringenes
								fantastisk brudte Buer og mellem takliniede, slanke Fialer; det
								mumler blidt og risler koldt, det bobler dæmpet og drypper skarpt og
								danner hurtigt voksende Ringe paa det rigeligt overflydende
								Kummebassins mørke Spejl. Et sagte Vindpust suser over Pladsen, og
								rundt omkring fra dunkle Porte, fra sorte Ruder og fra skumle Gyder,
								stirrer et andet Mørke ud i Mørket.Saa kommer Maanen frem og kaster Sølvskjær over Tag og Tinder og
								deler Lys og Skygge af i skarpe Felter. Hvert Bjælkehoved, hvert et
								snørklet Skilt, hver kort Balustre i Svalernes lave Gelænder, bliver
								tegnet af paa Mur og Væg. Alt skjæres ud i skarpe, sorte Former, de
								kunstigt brudte Stenmønstre over Kirkernes Dørgab, St Georg med hans
								Landse hist paa Husets Hjørne og Blomsten med dens Blade her  i Vinduet. Og som den
								lyser i den brede Gade og som den spejler sig i Flodens Vand! Og der
								er ingen Skyer paa Himlen, en hvidlig Kreds, en Glorie om Maanen, og
								ellers Intet uden tusind Stjerner.En saadan Aften var det nu i Nürnberg, og i den stejle Gade op til
								Borgen og i den Gaard som kaldtes for v. Karndorfs, der var der
								Gilde denne samme Aften.De sad ved Bordet, og de var Alle mætte, lystige og drukne. Paa En
								nær var de alle ældre Folk, og denne ene var kun atten Aar. Han
								havde ingen Paryk, han bar sit eget Haar, og det var stort nok til
								det, gyldent, langt og lokket. Hans Ansigt var saa dejligt som en
								Piges, hvidt og rødt, og Øjnene var store, blaa og stille.Den gyldne Remigius kaldte de Andre ham, og gylden ikke blot for hans
								Haars Skyld, men for hans store Rigdom, thi trods hans unge Aar var
								han den rigeste Adelsmand i hele bayrisch Wald, - for bayrisch Wald
								der var han fra.De talte om Kvindeskjønhed, de lystige Herrer ved det gode Bord, og
								alle var de enige om, at den Gang de var unge, da vrimled Verden af
								Skjønheder med hvilke de, der nu bar Skjønheds Navn, slet ingen
								Sammenligning kunde taale.»Men hvem har seet Perlen for dem Alle tilhobe?« sagde en rødmusset
								Tyksak med smaa, bitte, funklende Øjne, »hvem har seet Dorothea v.
								Falkenstein af de Falkensteiner fra Harzen, hun var rød som en Ros
								og hvid som et Lam, hun kunde spænde med sine Hænder om sit Liv og
								en Tomme til, og hun kunde træde paa Lærkeæg uden de gik istykker,
								saa let var hendes Gang paa Jorden, men hun var ingen af Jeres
								Hejreben for det, hun var fyldig som en Svanefugl, der sejler paa en
								Dam og fast som nogen Raa, der springer i en Skov.«Saa drak de paa det.»Gud velsigne Jer allesammen saa graa som I er!« raabte en lang,
								gammel Knark for Enden af Bordet, »men Verden bliver grimmere Dag
								for Dag. Vi kan se det paa os selv,« og han saae rundt paa dem,
								»hvad for Karle vi dog var! men saa Fanden med det endda. Men hvor i
								al Verdens den drikkendes Navn, kan Nogen fortælle mig det? hvad? -
								kan der? - hvem kan? - kan Nogen fortælle mig det: hvor de trinde
								Værtinder med deres leendes Munde og spillendes Øjne og nette
								Fødder, og saa Krokonens Datter med det gule, gule Haar og med Øjne
								saa blaa, hvor er de bleven af? Hvad? Eller er det Løgn, kunde En
								komme i et Herberg, i en Landevejskro eller  Gjæstgivergaard, hvad, kunde En komme der,
								uden de var der ogsaa? Aa, Jammerens Jammer og Elendighed, hvad er
								det for skrutryggede Døttre med Griseøjne og brede Hofter, de
								Værtshusfolk lægger sig til nu til Dags, hvad er det for tandløse,
								skalhovede Hekser, der nu faaer Brev og Bevilling paa at skræmme
								Livet af sultne og tørstige Folk med deres rindendes Øjne og runkne
								Hænder? Uh, føj, jeg er saa bange for et Krosted som for klare
								Fanden, for jeg veed jo, det Ølskjænkervæsen derinde er gift med
								Døden fra Lubeck i egen lede Gestalt, og naar som En først er bleven
								saa gammel som jeg, saa er der Noget i memento mori, En heller vil
								glemme end huskes paa.«Der sad en Mand midt for Bordet, kraftig bygget og ret fyldig i
								Ansigtet, der var gult som Voks, han havde graa og buskede Bryn og
								klare spejdende Øjne, han saae just ikke svagelig ud, men som om han
								havde lidt meget, lidt store legemlige Smerter, og der var et Træk
								ved hans Mund naar han smilte, som om han sank noget Bedskt med det
								Samme. Han sagde med en blød og dæmpet Stemme, lidt hæs var den:
								»den brune Euphemia af de Burtenbachers Stok, hun var stateligere
								end nogen Dronning, jeg har seet for mine Øjne. Hun kunde bære den
								stiveste Gyldenstykspragt, som var det den bekvemmeligste Husdragt,
								der var til, og Kjæder og Klenodier om Hals og Midie paa Bryst og
								paa Haar, det hang og det sad, som var det de Krandse af vilde Bær,
								som Børn hænger paa sig, naar de leger i Skoven. Der var ingen, der
								var som hun; naar de andre unge Jomfruer de prunked i deres Stads
								som prægtige Relikviehuse med Snørkler af Guld, og med Lænker af
								Guld, med Roser af dyr'bare Stene, saa var hun at se til, saa
								festlig og fager og frisk og let som et Banner, der flyver for
								Vinden. Der var Ingen hendes Lige, hverken var eller er.«»Jo, jo, og hendes Overmand med!« raabte den unge Remigius og sprang
								op. Han bøjede sig ivrig frem over Bordet, støttet paa den ene
								Haand, medens han i den anden svingede en blank Pokal hvis gyldne
								Drue skvulpede over Randen og vædede hans Fingre og hans Haandled,
								og dryppede i klare Draaber fra hans hvide, brusende
								Kniplingsmansket. Hans Kinder blussede af Vin, hans Øjne funkled, og
								han talte med usikker Stemme.»Dejlighed!« sagde han, »er I blinde allesammen, eller har der Ingen
								af Jer seet den danske Frue, ikke saameget som seet Fru Marie ?
								Hendes Haar er som naar Solen den skinner paa en Eng og Græsset
								staar i Aks, hendes Øje er mere blaat end som en Klinge, og hendes
								Læber  er saa røde som en
								blødendes Drue. Hun gaar som en Stjerne, der gaar over Himlen, hun
								er rank som et Scepter og statelig som en Trone, aa, alle, alle
								Legemsdyder og Dejligheders Flok er i Blomster hos hende, som Rose
								ved Rose i florerendes Pragt. Men der er det ved hendes Dejlighed,
								som gjør, at naar En seer hende, bliver En tilsinds, som naar En om
								Højtidsmorgen hører dem blæse fra Domkirkens Taarne; En bliver saa
								stille, for hun er ligesom den hellige Smertens Moder paa den
								skjønne Billedtavle, der er saadan en Højhedens Sorg i hendes klare
								Øjne, og det samme haabløse Taalmodssmil om hendes Mund«Han var helt bevæget og havde Taarer i Øjnene, han vilde tale, men
								kunde ikke, og blev staaende oprejst, kæmpende med sin Stemme, for
								at faa Ordene frem. Men saa slog en af hans Naboer ham venligt paa
								Skuldren, og fik ham til at sidde ned, og drak saa med ham Bæger paa
								Bæger, og saa blev Alting godt igjen; de Gamles Lystighed gik højt
								som før, og Alt blev Jubel, Sang og Latter.Marie Grubbe var da i Nürnberg.Siden hun skiltes fra Sti Høg havde hun flakket om i det meste af et
								Aar, og havde nu endelig slaaet sig til Ro her.Hun havde forandret sig meget siden den Aften, hun tog Del i
								Balletten i Frederiksborg Slotshave. Ikke blot gik hun nu i sit
								tredivte Aar, men den ulykkelige Forbindelse med Sti havde gjort et
								mærkværdigt stærkt Indtryk paa hende. Hun havde skilt sig fra Ulrik
								Frederik, ledet og fremskyndet af tilfældige Omstændigheder, men
								fremfor Alt, i Kraft og Medfør af, at hun havde bevaret hine sin
								første Ungdoms Drømme om, at den, en Kvinde skulde følge, han skulde
								være hende som en Gud paa Jorden, at hun med Kjærlighed og ydmygt
								kunde tage af hans Hænder Godt og Ondt, alt som hans Villie var, og
								nu havde hun i et Øjebliks Forblindelse taget Sti for denne Gud,
								han, som ikke en Gang var en Mand. Det var hendes Tanker. Hver
								Svaghed, hver umandig Tvivl hos Sti, følte hun som en uafviskelig
								Skamplet paa sig selv. Hun væmmedes ved sig selv, for hin stakkede
								Kjærlighed, og gav den lave Skjændselsnavne. Disse Læber, som havde
								kysset ham, gid de maatte visne, disse Øjne, som havde smilt til
								ham, gid de maatte dummes, dette Hjærte, som havde elsket ham, gid
								det maatte briste. Hver Evne i hendes Sjæl, hun havde besudlet den
								ved denne Kjærlighed, hver Følelse, hun havde  vanhelliget den. Hun havde mistet al Tillid
								til sig selv, al Tro paa sit eget Værd, og i Fremtiden - der lyste
								intet Haab for hende i Fremtiden.Hendes Liv var afsluttet, hendes Levnets Lob fuldendt; en rolig Krog,
								hvor hun kunde lægge sit trætte Hoved til Hvile, for aldrig at løfte
								det mere, det var alle hendes Ønskers Maal.Saadan var hendes Sind, da hun kom til Nürnberg. Et Tilfælde førte
								hende sammen med den gyldne Remigius, og hans inderlige, men
								tilbageholdne Tilbedelse, den friske Ungdoms afgudiske Tilbedelse,
								hans jublende Tro paa hende, og hans Lykke ved hans Tro paa hende,
								har været som kjølig Dug for den nedtraadte Blomst, den rejser sig
								vel ikke, men den visner ikke heller, den folder endnu de fine,
								farverige Blade ud for Lyset, og dufter og straaler i tøvende
								Livskraft. Og saadan hun. For der var Lise i at se sig ren og skær
								og ubesmittet i en Andens Tanker, og der var halvt som Frelse i at
								vide, at En var den, der vakte i en Andens Sjæl en frejdig Tillid,
								Skjønhedshaab og ædle Længsler, som gjorde den, hos hvem de vaktes,
								rig. Og det var ogsaa blidt og dulmende, i vage Billeder og dunkle
								Ord at klage sine Sorgers Klage for en Sjæl, der selv uprøvet og fri
								for Kummer, med stille Vellyst led hver Lidelse af hendes, og var
								taknemmelig, fordi at den fik Lov at dele de Sorger, som den anede,
								men ikke forstod, og dog ligefuldt delte. Jo, det var blidt at
								klage, naar En saae Ens Sorger vakte Ærefrygt og ikke Medlidenhed,
								saa de blev som et mørkt og majestætisk Pragtgevandt om Ens Skuldre,
								et taarefunklende Diadem om Ens Pande.Saaledes begyndte Marie lidt efter lidt at forsones med sig selv, men
								saa hændte det en Dag, Remigius var redet ud, at hans Hest blev sky,
								kastede ham af Sadlen, og slæbte ham tildøde i Stigbøjlerne.Da Marie hørte dette, sank hun hen i en tung, sløv og taareløs Sorg.
								Hun sad i hele Timer og stirrede hen for sig med et træt, tankeløst
								Blik, tavs som En, hvem Mælet var røvet, og var ikke til at bevæge
								til at tage sig Nogetsomhelst for, ja hun vilde end ikke at der
								taltes til hende; gjorde Nogen det, afviste hun dem med en mat
								Bevægelse med Haanden og en stille Rysten paa Hovedet, ligesom om
								det voldte hende Smerte.Dette varede nu længe, men imidlertid var næsten alle hendes Penge
								opbrugte, og der var næppe saa mange tilbage, at de kunde rejse hjem
								for dem. Lucie blev ikke træt af at foreholde Marie dette, men det
								var først langt om længe at det fandt Gehør.  Endelig rejste de da.Undervejs blev Marie syg, saa Rejsen blev meget forlænget, og Lucie
								maatte sælge den ene rige Dragt efter den anden, det ene kostbare
								Smykke efter det andet, for at de kunde komme Vejen frem.Da de naaede Aarhus, ejede Marie næppe mere end de Klæder, hun havde
								paa sig.Her skiltes de; Lucie tog tilbage til Fru Rigitze, Marie tog til
								Tjele.Det var i Foraaret Treoghalvfjerds.XVIEfter at Fru Marie Grubbe var kommen til Tjele blev hun ved at bo
								der, sammen med sin Fader, indtil hun seksten hundrede og ni og
								halvfjerds lod sig vie til kongelig Majestæts Justitsraad Palle
								Dyre, og med ham levede hun saa i et, indtil seksten hundrede og ni
								og firs, aldeles begivenhedsløst Ægteskab.Det er et Tidsrum, der begynder med hendes tredivte Aar og ender med
								hendes seks og fyrretyvende, fulde seksten lange Aar.Fulde seksten lange Aar, levet i dagligdags Bekymringer, i smaalige
								Pligter og i sløvende Ensformighed, og intet Tillids- eller
								Fortrolighedsforhold til at give det Varme, ingen forsonende Hygge
								til at gjøre det lyst. Evindelige Trætter om Ingenting, larmende
								Skjænderi for ubetydelige Forglemmelser, knarvurne Udsættelser her
								og plumpe Spotterier hist, det var Alt hvad hendes Øren hørte. Og
								saa hver sollys Levnetsdag møntet ud i Daler, Ort og Hvid, hvert
								Suk, der lød, et Suk for Tab, hvert Ønske, der hørtes, et Ønske om
								Vinding, hvert Haab et Haab om Mere. Og luvslidt Karrighed paa alle
								Kanter, hyggefjendsk Travlhed i hver en Vraa, og Gjerrigheds altid
								spejdende Øje stirrende vaagent ud af hver en Time. Det var det Liv,
								hvori Marie Grubbe leved.I den første Tid hændtes det ofte, at hun midt i Travlheden og Larmen
								glemte Alt omkring sig, betagen af vaagne Skjønhedsdrømme, skiftende
								som Skyer, rige som Lyset.Men der var een især.Det var Drømmen om det slumrende Slot, som Roserne skjulte.Den stille Have, Slottets stille Have! Hvile i Luft og i Løv, og som
								en Nat uden Mørke, Tavsheden drømmende over det Hele. Der blunded
								Duften i Blomstens Klokker og Duggen paa det spæde Græsblads
								bøjelige Klinge. Der sov Violen med halvvejsaaben Mund under
								Bregnens krummede Spire, mens tusinde bristende Knopper var dysset i
								Søvn midt i Foraarets frodigste Tid paa de mosgrønne Træers Kviste.
								-Hun kom til Borgens Gaard: Rosernes tornede Ranker væltede lydløst
								den mægtige grønne Løvbølge ned over  Mure og Tag og skummed tyst og
								blomsterblegt i Rosenmylder og Rosenstænk. Fra Marmorløvens aabne
								Gab stod den springende Vandstraale som et spindelvævsgrenet
								Krystaltræ, og blanke Heste spejled deres aandeløse Muler og lukkede
								Øjne i Porfyrkummens slumrende Vand, mens Pagen sovende gned Søvnen
								af sit Øje.Hun mættede sit Blik ved denne Skjønhedshvile i den tavse Gaard, hvor
								faldne Rosenblade laa i høje Driver op mod Mur og Dør og skjulte med
								deres rødmende Sne den brede Marmortrappes brede Trin.- At kunne hvile! - I salig Fred at lade Dagene dale ned over sig,
								Time efter Time, mens alle Minder, Haab og Tanker i vage, bløde
								Bølger randt bort af Ens Sjæl..... det var den skjønneste Drøm, hun
								kjendte.Det var den første Tid; men Fantasien trættedes af evigt frugtesløst
								at flyve mod det samme Maal, som en indelukket Bi, der summer imod
								Ruden, og alle Evner trættedes med den.Som en skjøn og ædel Bygning i Barbarers Hænder forsømmes og
								fordærves, idet de dristige Spir trykkes ned til plumpe Kuppelhatte,
								de kniplingsfme Ornamenter brydes Led efter Led, og den rige
								Billedpragt dækkes Lag paa Lag med dødende Kalk, saaledes forsømtes
								og fordærvedes Marie Grubbe i disse seksten Aar.Faderen, Erik Grubbe, var bleven gammel og affældig, og det syntes at
								Alderen, ligesom den havde gjort hans Ansigt skarpere og mere
								frastødende, saaledes havde den ogsaa skærpet og fremhævet alle hans
								slette Egenskaber. Han var gnaven og umedgjørlig, paastaaelig indtil
								Barnagtighed, hidsig, i allerhøjeste Grad mistroisk, listig, uærlig
								og gjerrig. Han førte nu paa sine gamle Dage altid Gud i Munden,
								især naar der var Kreaturer syge eller Høsten var vanskelig, og han
								havde da en Hærskare af krybende, sledske Tilnavne af egen
								Opfindelse til Vorherre. Det var umuligt at Marie enten kunde elske
								eller ære ham, og hun bar nu oven i Kjøbet Nag til ham, fordi han
								ved aldrig opfyldte Løfter, ved Trudsler om at gjøre hende arveløs
								og om at jage hende fra Tjele og berøve hende al Understøttelse,
								havde formaaet hende til at gifte sig med Palle Dyre; skjøndt det,
								der mest havde tilskyndet hende til dette Skridt, var Haabet om at
								blive uafhængig af den faderlige Myndighed, hvilket Haab imidlertid
								ikke var bleven opfyldt, paa Grund af, at Palle Dyre og Erik Grubbe
								vare komne overens om at drive Tjele og Nørbækgaard, der
								betingelsesvis var  given
								Marie i Medgift, i Fællesskab, og da Tjele var den største af
								Gaardene, og Erik Grubbe ikke kunde aarke at føre Tilsynet, medførte
								dette at de Nygifte tiere opholdt sig under Faderens Tag end under
								deres eget.Palle Dyre, Manden, en Søn af Oberst Clavs Dyre til Sandvig og
								Krogsdal, senere til Vinge, og hans Hustru Edele Pallesdatter
								Rodtsteen, var en førladen, korthalset, lille Mand med ret livlige
								Bevægelser og et determineret Ansigt, der imidlertid vansiredes
								noget af et Lungeslag, som bredte sig over hele den højre KindMarie foragtede ham.Han var ligesaa gjerrig og nøjeregnende som Erik Grubbe, men egenlig
								var han en dygtig Mand, klog, rask og modig, kun manglede han
								fuldstændigt Æresfølelse; han snød og bedrog, naar han kunde komme
								afsted med det, og han skammede sig aldrig, naar det blev opdaget;
								han lod sig skjælde ud som en Hund, hvis det kunde bringe ham en
								Skillings Fortjeneste ikke at tage til Gjenmæle, og dersom en
								Bekjendt eller Slægtning overdrog ham at besørge et Kjøb eller Salg
								eller et andet Tillidshverv, tog han aldrig i Betænkning at bruge
								denne Tillid saaledes, at den bragte ham selv Fordel. Uagtet hans
								Ægteskab i Hovedsagen havde været ham en Forretning, var han dog
								stolt af at være gift med Statholderens fraskilte Kone, hvad der
								imidlertid ikke forhindrede ham fra at tiltale og behandle hende paa
								en Maade, der syntes uforenelig med hin anden Følelse; ikke at han
								paa nogen Vis var usædvanlig grov eller voldsom, ingenlunde, men han
								hørte til det Slags Mennesker, der i en stolt og selvtilfreds
								Bevidsthed om deres egen Ulastelighed, som i alle Maader korrekte og
								normale Hverdagsmennesker, ikke kunne afholde sig fra at lade Andre,
								i den Henseende mindre heldigt stillede, føle deres Overlegenhed, og
								med en ubehagelig Naivitet opstille sig selv som Mønstre til
								Efterfølgelse og Marie var jo nu ikke blandt de heldigt Stillede;
								baade hendes Skilsmisse fra Ulrik Frederik og Forødeisen af hendes
								Mødrenearv var kun altfor iøjnefaldende Uregelmæssigheder.Saadan var nu altsaa den Mand, der blev den Tredie i Livet paa Tjele,
								og der var ingen af hans Egenskaber, der kunde give Haab om, at han
								skulde evne at gjøre det lysere eller blidere, hvad han da heller
								ikke gjorde. Evindelig Strid og Uenighed, gjensidig Tværhed og
								indbyrdes Pukken paa hinanden, det var det, den ene Dag førte med
								sig efter den anden. 
								Marie sløvedes derved, og Alt det blomsterfine, duftende og fagre,
								der hidtil i frodige, vistnok ustyrlige og tidt barokke Arabesker
								havde slynget sig gjennem hendes Liv, det visned bort og døde Døden.
								Raahed i Tanker som i Tale, en plump og trællesindet Tvivl om det
								Ædle og Store, og en fræk Foragt for sig selv, det havde disse
								seksten Tjeleaar bragt hende.Og Eet endnu.Der var kommet en tykblodet Sandselighed over hende, en higende
								Attraa efter Livets gode Ting, et kraftigt velbehag ved Mad og
								Drikke, ved bløde Sæder og ved bløde Lejer, en vellystig Fryd ved
								bedøvende, krydrede Dufte og et hverken smagbehersket eller
								skjønhedsadlet Hang til Pragt. Altsammen Lyster, som hun kun
								tarveligen fik stillet - men, det gjorde jo ikke hendes Attraa
								mindre stærk.Hun var bleven fyldig og bleg og der var en dvælende Ladhed over alle
								hendes Bevægelser. Hendes Blik var for det Meste forunderlig tomt og
								udtryksløst, men stundom sælsomt skinnende og hun var kommen i Vane
								med at stille sine Læber til et uforanderligt og intetsigende Smil.Saa skrives der seksten hundrede og ni og firs. - Det er Nat, og
								Tjele Hestelade brænder.De flakkende Flammer flagrede frem gjennem den tykke, brandbrune Røg
								og lyste over hele den græssede Gaardsplads, hen paa de lave
								Udhuslænger, paa Hovedbygningens hvide Mure, lige til Havens sorte
								Trækroner, der løftede sig op over Taget. Karle og tilløbne Folk løb
								frem og tilbage mellem Brønden og Brandstedet med ildblankt
								blinkende Vand i Saaer og Spande. Palle Dyre foer et Steds fra og et
								andet Steds hen med Haaret flyvende om Ørerne og med en rødmalet
								Rive i Haanden, mens Erik Grubbe laa bedende over en gammel
								udbjerget Skjærekiste og fulgte med stigende Angst Ildens Fremskridt
								fra Spænde til Spænde og vaandede sig lydeligt hver Gang en Flamme
								fik Luft og triumferende svinged sin gnistomflagrede Hvirvel højt
								over Huset.Marie var ogsaa dernede, men hendes Blik havde andet Maal end
								Branden.Hun saae paa den nye Kudsk, som ledte de forskrækkede, ildsky Heste
								ud af den røgopfyldte Stald Dørkarmen var stødt ud og  Dørgabet udvidet over sin
								dobbelte Bredde, idet den svage Raastensmur var reven ned til begge
								Sider, og ud ad denne Aabning førte han Hestene, en ved hver Haand.
								De kraftige Dyr, som var helt forstyrrede af Røgen, stejlede og
								kastede sig voldsomt efter Siden, saasnart det skjærende, usikre Lys
								fra Flammerne mødte deres Øjne, og det saae ud som Kudsken skulde
								rives i Stykker eller trampes ned imellem dem, men han hverken slap
								eller faldt, han tvang dem Mulerne ned mod Jorden og jog med dem,
								halvt løbende eller springende, halvt slæbende, tværs over Gaarden
								og slap dem saa løs indad Haveporten.Der var mange Heste paa Tjele, og Marie Grubbe havde rig Lejlighed
								til at beundre den skjønne, kæmpemæssige Skikkelse, alt som den i
								vekslende Stillinger brødes med de vælige Dyr, nu næsten hængende i
								oprakt Arm, løftet i Vejret af en stejlende Hingst, nu kastende sig
								voldsomt tilbage paa jordstemte Fødder, nu atter hidsende dem frem i
								Spring og Sæt og Alt med disse bløde, sejge, fjedrende Bevægelser,
								som er ejendommelige for alle overhaands stærke Folk.De korte Lærredsbenklæder og den graalige Blaargarnsskjorte, som
								Branden gav et gulligt Skjær og tegnede med skyggestærke Folder,
								fremhævede ypperligt de prægtige Former og stemmede skjønt og
								simpelt med det kraftigt farvede Ansigt, de fine blonde Dun om Mund
								og Hage og det store, lyse, brusende Haar.Søren Ladefoged kaldtes denne toogtyveaarige Kæmpe, egenlig hed han
								Søren Sørensen Møller, men havde faaet Tilnavnet efter sin Fader,
								der havde været Ladefoged paa en Hovedgaard i Hvornum.Hestene blev da bjergede, Laden brændte ned, Ilden i Grunden blev
								slukket, og Folkene gik hen at tage sig et lille Morgenblund ovenpaa
								den gjennemvaagede Nat.Marie Grubbe søgte ogsaa sin Seng, men hun sov ikke, hun laa og
								tænkte, og imellem rødmede hun over sine Tanker, imellem kastede hun
								sig uroligt, ligesom om hun blev bange for dem.Endelig stod hun op.Hun smilte haanligt medlidende af sig selv, mens hun klædte sig paa.
								I Almindelighed plejede hun om Hverdagen at gaa skjødesløst,
								urenligt, næsten lurvet klædt, for saa ved Lejlighed at pynte sig
								saa meget desto stærkere paa en mere iøjnefaldende end smagfuld
								Maade; men i Dag var det anderledes; hun tog en gammel, men ren,
								mørkeblaa Hvergarnskjole paa, bandt et lille, højrødt Silketørklæde
								om sin Hals og tog en net, lille, simpel Hue frem; men saa betænkte
									 hun sig og valgte en
								anden, der med sin ombøjede, gult- og bruntblomstrede Kant og sit
								Nakkeskjæg af uægte Sølvbrokade slet ikke passede til det Øvrige.
								Palle Dyre tænkte, hun vilde i Byen og snakke om Branden, men sagde
								til sig selv, at der blev ingen Heste til hende at kjøre med Hun
								blev imidlertid hjemme, men Arbejdet vilde ikke rigtig gaa, der var
								saadan en Uro over hende, hun slap det Ene for det Andet, for at
								slippe det igjen. Omsider gik hun ud i Haven; hun sagde, det var for
								at rette ved det, Hestene havde lagt øde om Natten; men hun gjorde
								ikke megen Gavn derude, for hun sad det meste af Tiden i Lysthuset
								med Hænderne I Skjodet og stirrede tankefuldt ud for sig.Den Uro, som var kommen over hende, fortog sig ikke, den blev snarere
								stærkere Dag for Dag, og hun havde faaet en pludselig Lyst til
								ensomme Vandringer over ad Fastruplund til eller i den nederste Del
								af Yderhaven. Baade hendes Mand og hendes Fader skjændte paa hende
								derfor; men hun var ligesom hun var døv og ikke saa meget som blot
								svarede dem, og saa tænkte de, det var bedst at lade hende raade sig
								selv en stakket Tid, saalænge Travlheden ikke var større. -En Ugestid efter Branden gik hun en Eftermiddag sin vante Gang over
								ad Fastrup til, og fulgte just Randen af et langstrakt, brysthøjt
								Krat af Egepurre og vilde Hybenroser, da hun pludselig saae Søren
								Ladefoged liggende, ligesaalang han var, i Kratbrynet, med lukkede
								Øjne ligesom om han sov. Der laa en Høle lidt fra ham, og Græsset
								var slaaet hvor hun stod og et langt Stykke opefter.Hun blev længe staaende, stirrende paa hans store, regelmæssige Træk,
								paa hans brede, kraftigt aandende Bryst og hans mørke, storaarede
								Hænder, som han havde foldet over sit Hoved; men Søren mere hvilte
								sig end sov, og slog pludseligt Øjnene op og saae lysvaagent op paa
								hende. Det gav et Sæt i ham af Forskrækkelse over at Herskabet havde
								truffet ham sovende i Stedet for i Færd med at meje; men han var
								bleven saa forbavset over Udtrykket i Maries Blik, at det var først
								da hun rødmende sagde Noget om Varmen og vendte sig for at gaa,
								først da var det, at han kom til Besindelse og sprang op, greb sin
								Le og sin Strygestikke og gav sig til at stryge Staalet saa det
								klingrede hen igjennem den varme, sitrende Luft.Og saa begyndte han at slaa, som det var Livet om at gjøre.Endelig da han saae Marie gaa over Stenten til Lunden, holdt han op
								og stod en Stund stirrende efter hende, med Armene støttede paa  Leen. Saa kylede han med
								Et Leen langt fra sig og satte sig ned med skrævende Ben, med aaben
								Mund og med Hænderne fladt stemmede ned i Græsset ud til Siden, og
								saadan sad han i stille Forundring over sig selv og sine egne
								forunderlige Tanker.Han lignede ganske en Mand, der lige var faldet ned fra et Træ.Han syntes hans Hoved var saa fuldt, ligesom om han drømte.- Om der nu ikke var Nogen, der havde gjort noget Troldom ved ham?
								for saadan havde han aldrig været, det myldred paa og myldred paa
								inden i hans Hoved, det var just som om han kunde tænke paa syv Ting
								ad Gangen, og han havde slet ingen Styr paa det, det kom afsig selv
								og tog sig selv væk igjen, ligesom om han slet ikke havde med det at
								gjøre. - Det var da mærkeligt, som hun havde seet paa ham, og hun
								havde Ingenting sagt om, at han laa og sov der midt paa Dagen.- Lige ud af sine klare Øjne havde hun seet saa mildt og saa ...
								ligesom Jens Pedersens Trine, havde hun seet paa ham. Den naadige
								Frue. Den naadige Frue. Der var en Fortælling om en Frue paa
								Nørbækgaard, som var løbet bort med sin Skytte; om han nu ogsaa var
								bleven seet saadan paa, mens han laa og sov? - Den naadige Frue! mon
								han kunde blive gode Venner med den naadige Frue, ligesom den Skytte
								blev det ? Han forstod det ikke, mon han var syg ? det brændte i en
								Plet paa hver af hans Kinder, hans Hjærte banked og var saa beklemt,
								og det var ilde nok han kunde faa sit Vejr ... Han gav sig til at
								rykke i en Egepurre; men kunde ikke faa den op, som han sad; saa
								rejste han sig og sled den løs, kastede den, greb sin Le og gav sig
								til at slaa saa Græsset røg af SkaaretI de nærmeste Dage derefter traf det sig tidt, at Marie kom tæt om
								ved Søren Ladefoged, fordi han i den Tid mest havde Gaardarbejde, og
								han stirrede da altid paa hende med et ulykkeligt, forvirret og
								spørgende Blik, som om han vilde bede hende om Løsningen paa den
								forunderlige Gaade, hun havde kastet paa hans Vej; men Marie saa
								blot stjaalent hen paa ham og vendte Hovedet bort.Søren var ganske skamfuld over sig selv, og gik i en stadig Angst
								for, at hans Medtjenere skulde mærke, at det ikke var rigtig fat med
								ham. Han havde aldrig i sine Dage været betaget af nogen Følelse
								eller Længsel, der blot var det mindste fantastisk, før nu, og
								derfor gjorde det ham urolig og bange. Det kunde jo være, han var
								ved at blive sær eller forrykt. En vidste jo aldrigen, hvordan sligt
								kom Folk paa, og han lovede sig selv, han vilde aldrig tænke paa det
								mere; men  et Øjeblik
								efter var hans Tanker der, hvor han vilde stænge dem fra at komme.
								Netop det, at han ikke kunde slippe for disse Tanker, hvad han saa
								gjorde, forknyttede ham mest, for han sammenlignede det med, hvad
								han havde hørt om Cyprianus, med at En kunde brænde den og drukne
								den, og den kom dog ligegodt igjen, og dog nærede han inderst inde
								et Ønske om, at Tankerne ikke maatte fortage sig, fordi det vilde
								blive saa tomt og trist derefter; men det vilde han ikke tilstaa for
								sig selv, thi han skammede sig, saa hans Kinder bleve røde, hvergang
								han roligt overvejede, hvad det var for Galskab, han gik og havde i
								Tanker. -En Ugestid efter at hun havde fundet Søren sovende, sad Marie Grubbe
								under den store Bøg, paa Lyngbakken midt inde i Fastruplund Hun sad
								med Ryggen lænet op mod Stammen og havde en opslaaet Bog paa
								Skjødet, men hun læste ikke, hun stirrede alvorligt ud for sig, op
								efter en stor, mørk Rovfugl, der i langsomt glidende, spejdende
								Flugt svævede hen over de løvtunge Kroners uendelige, bølgede Flade.
								Den lysopfyldte, solede Luft gjennemsitredes af Myriader af usynlige
								Insekters enstonede, søvndyssende Summen, og søde, altfor søde Dufte
								af den gulblomstrede Gyvel, og den bitre Duft af det solvarmede
								Birkeløv ved Højens Fod blandede sig med den muldede Skovbundsduft
								og den mandelsøde Duft af den hvide Mjødurt borte i Lavningen.Marie sukkede.»Petits oiseaux des bois,« hviskede hun klagende,»que vous estes heureux,De piaindre librement vos tourmens amoureux. Les valons, les
									rochers, les forests et les plaines Scauent également vos
									plaisirs et vos peines;«Hun sad et Øjeblik som om hun anstrængte sig for at huske Resten, saa
								tog hun Bogen, og læste med sagte og modfalden Røst:»Vostre innocente amour ne fuit point la clarté, Tout le monde
									est pour vous un lieu de liberté,Mais ce cruel honneur, ce fleau de nostre vie, Sous de si dures
									loix la retient asservie,«Hun lukkede Bogen med et Slag, og næsten raabte: »II est vray je
								ressens une secréte flame Qui malgré ma raison s'allume dans mon ame
								Depuis le jour fatal que je vis sous l'ormeau Alcidor, qui dan^oit
								au son du chalumeau.« Hendes Stemme var igjen falden af, og de sidste Linier blev kun
								hvisket ganske sagte og udtryksløst, næsten mekanisk, som om hendes
								Fantasi til Akkompagnementet af Rhytmen dannede sig et andet
								Billede, end det, Ordene tegned.Hun lænede Hovedet tilbage og lukkede sine Øjne. Det var saa
								besynderligt, saa ængstende, nu hun var bleven halvgammel, at føle
								sig bevæget af de samme tungtaandende Længsler, de samme
								anelsesfulde Drømme og urolige Forhaabninger, som havde gjennembævet
								hendes Ungdom; men vilde de vare, vilde de være anderledes end det
								korte Flor, som en solrig Efteraarsuge kunde kalde tillive, et
								Efterflor, som bygged sine Blomster af Plantens allersidste Kraft,
								og gav den svag og udtømt i Vinterens Vold? De var jo engang døde,
								disse Længsler, og havde hvilet tyst i deres Grav. Hvad vilde de,
								hvad kom de for? Var ikke deres Livsmaal opfyldt, at de kunde hvile
								i Fred, og ikke rejse sig igjen i løjet Form af Liv, og lege
								Ungdomslegen om igjen?Saadan tænkte Marie vel, men det var ingenlunde alvorligt ment med
								disse Tanker, det var kun digtende tænkt, og ganske upersonligt,
								ligesom med en Andens Tankegang, thi hun havde ingen Tvivl om sin
								Lidenskabs Styrke eller Varighed, og den havde fyldt hende saa
								ganske og saa uimodstaaelig virkeligt, at der slet ingen Plads blev
								til eftertænksom Forundring. I Fortsættelse af disse uvirkelige
								Forestillinger, dvælede hun et Øjeblik ved Billedet af den gyldne
								Remigius og hans urokkelige Tro paa hende, men det aflokkede hende
								kun et bittert Smil, og et kunstigt Suk, og saa var hendes Tanker
								andetsteds bundne.Hun undredes paa, om Søren vilde have Mod til at bejle til hende.  Hun kunde knap tro det.
								Han var jo en Bonde ... og hun udmalede sig hans slaviske Frygt for
								Herremandsfolkene - hans hundeagtige Lydighedsfølelse, hans
								krybende, selvnedsættende Ærbødighed; hun tænkte paa hans simple
								Vaner og hans Uvidenhed, hans bondeagtige Sprog og grove Klæder,
								hans grove Arbejde, hans slidhærdede Legeme og hans plumpe
								Graadighed Og hun skulde bøje sig ind under alt dette, elske alt
								dette, tage Godt og Ondt af denne sorte Haand ... der var i denne
								Selvnedværdigelse en sælsom Nydelse, som halvt var i Slægt med grov
								Sandselighed, men ogsaa i Slægt med det, der regnes for det Ædleste
								og Bedste i Kvindens Natur.Men saadan var jo ogsaa det Ler blandet, af hvilket hun var skabt -Nogle Dage senere færdedes Marie Grubbe i Bryggerset paa Tjele i Færd
								med at blande Mjød; thi der var ikke faa af Bistaderne, der havde
								taget Skade den Nat, Branden var.Hun stod just inderst inde ved Gruen og stirrede ud gjennem Døren, i
								hvis Aabning hundrede af Bier, lokkede af den søde Honninglugt,
								summede omkring, gyldne og glindsende af det indfaldende Sollys.I det Samme kom Søren Ladefoged svingende ind ad Porten med en tom
								Rejsevogn, i hvilken han havde kjørt Palle Dyre til Viborg.Han saae et Glimt af Marie, skyndte sig at spænde fra, fik Vognen
								trukket ind og Hestene paa Stald, og spankede saa en Stund omkring
								med Hænderne dybt i Lommen paa sin lange Kudskefrakke og med Blikket
								hæftet paa sine store Støvler. Pludselig drejede han rundt og gik
								hen mod Bryggerset, svingende resolut med den ene Arm, rynkende paa
								Panden og bidende sig i Læben, som en Mand, der tvinger sig selv til
								en ubehagelig, men uundgaaelig Afgjørelse. Han havde ogsaa bandt
								paa, det skulde have Ende, ligefra Viborg og til Foulum, og han
								havde holdt sig ved Mod ved en lille Flaske, som Husbonden havde
								glemt i Vognen.Han tog sin Hai i Haanden, da han kom ned i Bryggerset, men sagde
								Ingenting og stod og gned forlegent med Fingeren paa Kanten af
								Bryggekarret.Marie spurgte, om Søren havde Bud til hende fra hendes MandNej.Om Søren vilde smage paa hendes Bryg eller han vilde have et Stykke
								Stenhonning ?Jo tak, - nej, ellers Tak, det var ikke det, han var kommen om.Marie blev rød og følte sig hel beklemt.Om han maatte spørge om en Ting?Jo, det maatte han saa godt.Ja, han vilde da, med gunstig Forlov, bare sige det, at han var ikke
								rigtig, for baade naar han sov og naar han var vaagen, havde han
								alletider den naadige Frue i Tanker, men han kunde ikke gjøre for
								det.Ja, men det var jo ogsaa rigtig nok af Søren.Ja, det vidste han nu ikke, om det var, for det var ikke med at passe
								det, han skulde, at han tænkte paa den naadige Frue. Det var paa en
								anden Maner; han tænkte paa hende i hvad Folk kaldte for Kjær lighedHan saae ængsteligt spørgende paa hende og blev helt modfalden og
								rystede paa Hovedet, da Marie svarede, at det var ret nok, det var,
								hvad Præsten sagde, alle Mennesker skulde.Nej, det var heller ikke paa den Vis, det var saadan eiskendes. Men
								det var nok uden Aarsag, for, vedblev han i en tirrende Tone,
								ligesom han vilde yppe Klammeri, saadan en fine Frue, hun var vel
								bange for at røre ved en simpel Bondekarl som han, endda Bønder
								alligevel var halvt som Mennesker ogsaa og hverken havde Vand eller
								sur Vælling til Blod mere end som Andre havde; han vidste nok
								fornemme Folk, de holdt dem for at være en Slags for sig selv, men
								det var da nok det Ene som det Andet, skulde han da tro, for de
								baade aad og drak og sov og saadan Noget, ligesom det simpleste
								sølle Bondeskrog gjorde, og han kunde derfor aldrig tænke, at den
								naadige Frue kunde tage Skade af, at han kyste hende for hendes
								Mund, mere, end som hun tog af en Herremands Kys. -Ja, hun skulde nu
								ikke se saa vist paa ham, fordi han var saa fri i sin Snak, han brød
								sig ikke om hvad han sagde, hun var fri for at føre ham i Fortræd,
								for naar han gik herfra, gik han enten ud i Møllerens Dam eller slog
								et Stykke Reb om sin Hals.Det maatte han ikke sige, hun havde slet ikke tænkt paa at nævne et
								Ord om ham til noget Menneske i Verden.Naa, det havde hun endda ikke, ja, det kunde En jo tro, om En vilde,
								men det gjorde nu heller ingen Forandring i de Dele alligevel. Hun
								havde ellers voldt ham Fortred nok, og det var ene hendes Skyld, at
								han vilde undlive sig, for han elsked hende da saa inderlig.Han havde sat sig ned paa en Ølskammel og sad nu og stirrede paa  Marie med et inderlig
								bedrøvet Udtryk i sine trofaste, milde Øjne; mens hans Læber
								dirrede, som om han kæmpede med Graaden.Hun kunde ikke lade være at gaa hen til ham og trøstende at lægge sin
								Haand paa hans Skulder.Men det maatte hun ikke, han vidste godt, at naar hun lagde sin Haand
								paa ham og sagde nogle Ord stille for sig selv, saa kunde hun læse
								Modet fra ham, og det vilde han nu ikke have. Ellers kunde hun da
								godt sætte sig ved Siden af ham, alligevel han kun var en simpel
								Bondekarl, naar hun betænkte at han var død inden Aften.Marie satte sig.Søren skulede hen til hende og flyttede sig lidt bort paa Bænken, saa
								rejste han sig pludseligt op. Han vilde da sige Farvel og takke den
								naadige Frue for alt Godt, den Tid de havde kjendt hinanden, og om
								hun saa vilde hilse hans Sødskendebarn Ane, hende, der var
								Bryggerspige der paa Gaarden.Marie holdt hans Haand fast.Ja, nu vilde han da gjerne afsted.Nej, han skulde blive, der var ingen i Verden, hun holdt saa meget
								af, som ham.Aa, det sagde hun nu blot fordi at hun var bange for, at han skulde
								gaae og pusle om hende alle Steder, men det kunde hun være rolig
								for, for han var hende slet ikke hadsk, og han skulde aldrig komme
								hende nær, efter at han var død, det skulde han baade love og holde,
								om hun saa vilde slippe.Nej, hun vilde aldrig slippe.Ja, det kunde da ikke hjælpe, og Søren rev sin Haand til sig og løb
								ud af Bryggerset, og tværs over Gaarden.Marie var lige bag efter ham, da han smuttede ind i Karlekammeret,
								slog Døren i efter sig og stemmede Ryggen imod.»Luk op, Søren, luk op, ellers kalder jeg alle Folkene sammen.«Søren svarede ikke, men tog ganske rolig noget beget Sejlgarn op af
								Lommen og gav sig til at surre det om Klinken, mens han holdt Døren
								i med Knæ og Skulder. Trudselen om Folkene frygtede han ikke, da han
								vidste, de alle var i Engene ved Høet.Marie hamrede paa Døren, alt hvad hun kunde.»Herregud, Søren!« raabte hun, »saa kom da ud, jeg elsker dig jo saa
								højt et Menneske elske kan, jeg gjør, Søren, jeg elsker dig, elsker
								dig,  elsker dig, - aa,
								han tror mig intet, hvad skal jeg arme, elendige Menneske dagribe
								til?«Søren hørte hende ikke, han var gaaet igjennem Karlekammeret, og ind
								i et lille Kammer der bagved, hvor han og Skytten plejede at sove.
								Her skulde det gaa for sig, og han saae sig om derinde. Saa kom han
								i Tanker om, at det var Synd for Skytten, det var bedre at gjøre det
								derude, hvor de laa saa mange sammen. Han gik ud i Karlekammeret
								igjen.»Søren, Søren, aa lad mig komme ind, lad mig, hvad, aa luk op. Nej,
								nej, aa, han hænger sig, og her staar jeg. Aa, for Gud den
								Almægtiges Skyld, Søren, saa luk da op, jeg har jo elsket dig fra
								den første Gang jeg saae dig. Kan du da intet høre ? Der er Ingen,
								jeg har saa kjær, som dig, Ingen, Ingen i Verden, Søren.«»Er ed sand?« spurgte Sørens Stemme, hæs og ukjendelig, lige ved
								Døren.»Aa Gud have Lov til evig Tid! ja, ja, ja, Søren det er sandt, det er
								sandt, jeg svær' dig den højeste Ed, som paa Jorden er til, at jeg
								elsker dig udaf min inderste Sjæl Aa, Gud have evig Lov og Tak ...«Søren havde taget Snoren af, og Døren gik op.Marie foer ind i Kammeret, og kastede sig om hans Hals, hulkende og
								jublende.Søren stod ganske forvirret og forlegen ved det Hele.»Aa, Himlen ske Tak, at jeg har dig igjen,« raabte Marie, »men hvor
								var det, du vilde have gjort det? sig mig det nu,« og hun saae sig
								nysgjerrigt om i Kammeret, med dets uredte Senge, hvor afblegede
								Bolstre, sammenfiltret Halm og snavsede Læderlagner laa uordenligt
								over hinanden.Men Søren svarede ikke, han stirrede truende paa Marie: »hvafor saa
								do ed et nøj far?« sagde han og slog hende over Armen.»Om Forladelse, Søren! om Forladelse!« græd Marie, og trykkede sig op
								til ham, medens hendes Øjne bedende søgte hans.Søren bøjede sig undrende ned over hende, og kyssede hende. Han var
								ganske forbavset.»De er da hverken Komeddi eller Obenbarels?« spurgte han stille hen
								for sig.»Hvafor saa« osv. = »hvorfor sagde du det ikke noget for?«  Marie rystede smilende
								paa Hovedet. »Aa den Unde! hvem skuld' da ha' tint....«I Begyndelsen blev Forholdet mellem Marie og Søren holdt godt skjult,
								men da Palle Dyres hyppige Rejser til Randers og langvarige Ophold
								der, i Egenskab af kongelig Commissarius gjorde dem uforsigtige,
								blev det snart ikke nogen Hemmelighed for Tyendet paa Tjele, og da
								Parret saae sig røbet, forsøgte det ikke i mindste Maade at holde
								Sagen skjult, men levede som om Palle Dyre befandt sig i den anden
								Ende af Verden, og ikke i Randers. Erik Grubbe brød de sig slet ikke
								om; naar han truede ad Søren med sin Krykkestok, truede denne igjen
								med sin Næve, og naar han skjændte paa Marie og vilde forsøge paa at
								bringe hende til Fornuft, drillede hun ham med at ramse en hel
								Mængde op for ham, uden at hæve sin Stemme højere end sædvanligt,
								hvad der var nødvendigt, om han skulde høre Noget, da han var bleven
								hel tunghør, og oven i Kjøbet paa Grund af sin Skaldethed og sin
								Gigt gik med en Hue, hvis lange Øreklapper var bundet tæt ind til
								Hovedet, hvad der da heller ikke gjorde ham mere lydhør.At ikke ogsaa Palle Dyre blev Medvider, var ikke Sørens Skyld, thi i
								sin ungdommelige Kjærligheds Ustyrlighed tog han ikke i Betænkning,
								selv naar Husbonden var hjemme, i Mørkningen, eller naar han ellers
								havde Lejlighed, at søge Marie op oppe i selve Herskabsstuerne, og
								det var kun Loftstrappens heldige Beliggenhed, der i mere end eet
								Tilfælde frelste ham fra at blive røbet.Hans Stemning overfor Marie var noget vekslende, idet han undertiden
								kunde komme i Tanker om, at hun var stolt og foragtede ham, og han
								blev da meget lunefuld, tyrannisk og urimelig, og behandlede hende
								haardere og raaere, end han egenlig mente af, for saa ved hendes
								Lydighed og Blidhed at faa sin Tvivl modbevist og gjort til Intet;
								som oftest var han imidlertid god og føjelig og let at lede,Obenbarels = Aabenbarelse. Unde = Onde. tint = tænkt  kun skulde Marie være meget
								forsigtig med sine Klager over hendes Mand og hendes Fader, at hun
								ikke skildrede sig som altfor foleligt forurettet, thi saa blev han
								gal og rasende, og svor, han vilde slaa Hjærnen ind paa Palle Dyre
								og lægge sine Hænder om Erik Grubbes tynde Hals, og var saa opsat
								paa at fuldbyrde sin Trudsel, at der maatte Bønner og Taarer til,
								for at faa ham gjort rolig igjen.Men af Alt det, der kunde indvirke forstyrrende paa Forholdet mellem
								Søren og Marie, var der dog Intet, der var mere vedholdende eller
								mere virksomt, end Folkenes Drillerier, for de var selvfølgelig
								yderst forbittrede over dette Kjærresteri mellem Madmoder og Kudsk,
								der jo stillede denne deres Medtjener ulige heldigere end de selv
								var stillede, og gav ham, navnlig i Husbondens Fraværelse, en
								Indflydelse, hvortil han ikke havde mere Ret end de. Derfor pinte og
								plagede de da ogsaa Søren paa alle optænkelige Maader, saa han tidt
								var ude af sig selv, og snart var bestemt paa at rømme, snart paa at
								tage sig af Dage.Pigerne var naturligvis de, der var værst ved ham.En Aften blev der støbt Lys i Tjele Borgestue. Marie stod ved den i
								et halmfyldt Kar nedsænkede Kobberform og dyppede Vægerne, som
								Bryggerspigen Ane Trinderup, Sørens Sødskendebarn, lod dryppe af i
								et gult Lerfad. Kokkepigen bragte og hentede Brikkerne, hængte dem
								op under Lysebordet, og tog Lysene af, naar de var bleven tykke nok.
								Ved Borgestuebordet sad Søren Ladefoged og saae til, han havde en
								rød Klædeshue paa, der var udstafferet med Guldgalloner og sorte
								Plumager, foran ham stod en Sølvkande med Mjød, og han sad og spiste
								af et stort Stykke Steg, som han med sin Foldekniv skar i Stykker
								paa en liden Tintallerken. Han spiste med stor Sindighed, drak
								imellem af Kruset, og besvarede nu og da Maries smilende Nik med en
								langsom, anerkjendende Hovedbevægelse.Hun spurgte ham, om han sad godt.Det var der Maade med.Saa var det bedst, at Ane gik ind i Pigekammeret og hentede en Pude
								til ham.Det gjorde hun saa, men ikke uden at gjøre en hel Del Tegn til den
								anden Pige, bag Maries Ryg.Form = Kjedelen, hvori den smeltede Tælle er.  Vilde Søren ikke have et Stykke Kage?Jo, det kunde ikke være saa ilde.Marie tog en Vægeten, og gik efter Kagen, men blev temmelig længe
								borte.Hun var næppe ude af Døren, før begge Pigerne gav sig til at
								skoggerle af fuld Hals, ligesom efter Aftale.Søren skjævede arrigt hen til dem.»Aa lille Søren,« sagde Ane, idet hun efterlignede Marie Grubbes Røst
								og Tale, »vil Søren intet have en Salvet at tørre Sørens fine Fingre
								paa, og en udpolstret Skammel til Sørens Fødder? Og kan Søren nu
								ogsaa se at spise ved det ene tykke Lys, eller skal jeg tænde bedre
								op for ham? hvad lille Søren? Og saa hænger der en sid, blommerantes
								KjoF i Husbonds Kammers, skal jeg intet hente den, den de være saa
								stads til Sørens røde Kabuds?«Søren værdigede hende ikke et svar.»Aa, vil Junkeren intet tale et bitte Ord?« fortsatte Ane, »saadan
								simple Folk som os og vores Lige vil saa gjerne høre lidt fin Snak,
								og jeg veed, at Junker kan, for du har da hørt, Trine, at hans
								Kjærrest' har givet ham en Komplimentbog med al Slags Finhed i, og
								det kan jo aldrigen fejle, at saadan en højbaaren Herre kan baade
								stave og læse, enten det saa skal være forlænds eller baglænds.«Søren slog med den knyttede Næve i Bordet, og saae vredt til hende.»Søren,« begyndte nu den Anden, »A vil gi' dæ en gal Skjelling for en
								Kys; A ved nok te do plejer at faa baade Stieg og Most a hinner den
								Gammel...«I det Samme traadte Marie ind med Kagen og satte den for Søren, men
								han slængte den hen over Bordet.»Jav di Kvinner ud!« raabte han.Ja men Tællen blev jo koldDet brød han sig ikke om.Saa blev Pigerne da sendt udenfor.Søren smed den røde Hue langt fra sig og bandte og var vred; hun
								skulde ikke her gaa og bringe Æde for ham, som om han var en ma-Vægeten = en Rulle af løstvunden Blaarvæge, gjennemtrukken med Tælle,
								anbragt i en Stage af Konstruktion som en Voksstabelholder.blommerantes = broget blomstret.  ger Gris, og han vilde ikke gjøres til Nar
								for Folk ved hendes Laven Komediantspillerhuer til ham, det skulde
								have en Ende dette her, det var ham, der var Mand, og det var
								Ingenting lig ad, at han gik her og lod sig kjæle for, han havde
								ikke ment det saaledes, han vilde raade og hun skulde lyde, han
								vilde give og hun skulde tage; ja han vidste nok, han Ingenting
								havde at give af, men derfor skulde hun ikke gaa og gjøre ham til
								Nummer Nul ved at give til ham. Vilde hun ikke gaa med ham gjennem
								Kamp og Flint, saa maatte de skilles ad. Dette kunde han ikke holde
								ud, hun skulde give sig rigtig i hans Magt og rømme med ham, hun
								skulde ikke sidde der og være den naadige Frue, saa han altid skulde
								se op til hende, han trængte til hun skulde være Hund med ham, hun
								skulde have det saadan at han kunde være god imod hende og faa Tak
								af hende, og hun skulde være bange for ham, og hun skulde Ingenting
								have at stole paa uden paa ham.En Vogn kom rullende ind ad Porten, og da det skjønnedes at maatte
								være Palle Dyre, listede Søren ned til Karlekammeret.Her sad der tre Karle paa deres Senge, foruden Skytten Søren Jensen,
								som stod op.»Der haar vi Baruenen!« sagde den ene Karl, som Kudsken traadte ind»Tys, lad ham Ingenting høre!« udbrød den Anden med forstilt
								Ængstelighed»Ja,« hviskede den Første halvhøjt, »A vild' it vær' i hanses Sted
								for saamanne Rosenobler, som der kan gaa i en Møl'sæk.«Søren saae sig urolig omkring og satte sig saa ned paa en Kiste, der
								stod opimod Væggen.»Det maa vær' en pinagtig Død aa faa,« sagde den, der havde tiet og
								gøs.Søren Skytte nikkede alvorligt ad ham og sukkede.»Hva er et, der er po Snak?« spurgte Søren med forstilt LigegyldighedIngen svarede.»Er et herover?« spurgte den første Karl og lod Fingeren glide
								tversover sin Nakke.»Tys!« sagde Skytten og rynkede Pande ad Spørgeren.»Er et mæ, I snakker om,« sagde Søren, »saa sej it der og kryk, men
								sæj hva' I vil sæj.«»Ja!« svarede Skytten med megen Eftertryk paa Ordet, og saae med  alvorsfuld Bestemthed paa
								ham. »Ja, Søren, det er om dig. Herregud!
								...« han foldede sine Hænder og syntes at fortabe sig i mørke
								Grublerier. »Søren,« begyndte han saa igjen og tørte sig om Næsen,
								vil-»det er halsløs Gjerning, du bedriver, og jeg vil sige dig det,«
								han som om han læste det op af en Bog, »vend om, Søren! der staar
								Galgen og Blokken,« han pegte imod Hovedbygningen, »der er en
								kristelig Levnet og Begravelse,« og han førte i en Bue Haanden i
								Retning af Hestestalden. »For du skal straffes paa din Hals, det er
								Lovens hellige Ord, ja det er, det er det, betænk det.«»Aa,« sagde Søren trodsigt, »hvem vil angi'e mæ?«»Jo,« gjentog Skytten med en Betoning, som om der var bleven fremført
								en Ting, der meget forværrede Sagen, »hvem vil angive dig? Søren,
								Søren, hvem vil angive dig? - Du er jo Fanden partere mig ogsaa
								taabelig,« fortsatte han i en ganske uhøjtidelig Tone, »og det ogsaa
								rigtig taabeligen at rende efter saadan en halvgammel Kvind, naar
								der er det at vove ved det, som der er. Var hun endda ung! - Og saa
								en gal Satan ogsaa, lad du den Blaakindede beholde hende i Fred, der er da Gud ha' Lov andre
								Kvindfolk til end som hende.«Søren havde hverken Mod eller Lyst til at forsøge paa at forklare
								dem, at han slet ikke kunde leve uden Marie Grubbe, han var selv
								ganske skamfuld over denne ufornuftige Lidenskab, men det vilde være
								at hidse hele Koblet, Karle og Piger paa sig at tilstaa Sandheden,
								og derfor løj han saa og fornægtede sin Kjærlighed.»Ja de' er en viis Vej,« sagde han, »men sier I Folkens, A haar en
								Rigsdaler, naar som Ajer di ingen haar, og jen Lap og jen Ralt, og
								jen til og manne flier, det bly'er en hiel Las, bette Venner, og
								foer A føst mi Paang fuld, saa kvitterer A lissaa stil', og saa ka
								jo jen a Jer forsøg hans Lyk'.«»Det er nu godt nok,« svarede Søren Skytte, »men det er at stjæle
								Penge med Rebet om sin Hals, kalder jeg det. Det kan jo være liflig
								nok at faa givendes til Gave baade Klæder og Sølv, og det kan jo
								ogsaa være skjønt nok at ligge og strække sig paa sin Seng, og give
								sig ud for syg, og saa faa baade Vin og Steg og hvad godt er
								sendendes ned,Ajer = andre.jen Ralt = een Pjalt.flier = flere.hiel Las = helt Læs.  men
								det vil aldrig gaa her mellem saa mange Folk, det kommer lige godt
								op en Dag, og saa er det værste i Verden dig vist.«»Aa, di lar et aldrig go saa vidt,« sagde Søren lidt modløs.»Ja, de vil da gjerne af med hende begge to, og hendes Søstre og
								hendes Svogre, de er' ikke det Slags Folk, der skulde ville gaa
								imellem, naar de kan faa hende gjort arveløs.«»Aa, Fajen i hvi't saa hjælper hun mæ nok!«»Tror du? hun kan have nok med at hytte sig selv, det har været galt
								med hende for tidt, til at der skulde være Nogen, der vilde hjælpe
								hende med saa meget som en Havresaa.«»Naa ja da,« sagde Søren og gik ind i Bagkammeret, »truet Mand ka'
								læng' løv'.«Fra den Dag af maatte Søren, hvor han stod og hvor han gik, høre paa
								skumle Hentydninger til Galgen og Blokken og de gloende Tænger og
								Følgen heraf var, at han for at holde Skrækken borte og Modet oppe,
								tog sin Tilflugt til Brændevinet, og da Marie jævnlig havde stukket
								Penge til ham, var han aldrig nødt til at holde sig ædru.
								Efterhaanden blev han imidlertid ligegyldig for Trudslerne, men var
								dog meget forsigtigere end før, holdt sig mere til Folkene og søgte
								sjeldnere Marie.Da Julen nærmede sig og Palle Dyre kom hjem og blev hjemme, ophørte
								Møderne mellem Søren og Marie ganske, og for nu end yderligere at
								bringe sine Medtjenere til at tro, at Alt var forbi og saaledes
								afholde dem fra at sladre til Husbonden, gav Søren sig til at lege
								Kjæreste med Ane Trinderup, og han skuffede dem Alle, endogsaa
								Marie, hvem han dog havde indviet i Planen.Tredie Helligdag, medens næsten Alle var i Kirke, stod Søren for
								Enden af Hovedbygningen og legede med en af Hundene, da han hørte
								Maries Stemme kalde, næsten underjorden, syntes han.Han vendte sig om, og saae da Maries Ansigt gjennem en Luge lige nede
								ved Grunden, Lugen til Saltkjælderen.Hun var bleg og forgrædt, og hendes Øjne stirrede saa forvildet og
								ængsteligt under de smerteligt sammendragne Bryn.»Søren,« sagde hun, »hvad har jeg gjort dig, at du intet mere holder
								af mig?«hvi't = hvilket, løv' = leve.  »Jamen det gjør A jo! Ka' do it forstaa, te
								A mo si mæ fuer, for her laver de jo po ingenting Ant end aa leg mæ
								ø og fo mæ undlyvet Snak it te mæ og la mæ go, om do it vil ha e
								Hjæl a mæ.«»Lyv intet, Søren, jeg ser vel hvorhen du stiler, men jeg ønsker
								aldrig en ond Time over dig for det, for jeg er jo intet din Ungdom
								slige, og du har altid havt Sind til Ane, men du har Synd af at lade
								mig se paa det, det er intet vel betænkt Du skal aldrig tro, at jeg
								vil tigge mig dig paa, for jeg veed saa grangivelig hvor vovelig det
								vilde stæde dig og hvad Ryk og Slid og Haardhed der skulde til, om
								vi skulde blive et Par for os selv, og det var da ogsaa knap at
								ønske for Nogen af os, alligevel jeg intet kan lade det være.«»Jamen A vil hverken ha' Ane for lidt eller møj, den Buentøs hun er,
								A holder a Ingen i Verden foruden som dæ, la' dem saa kald' dæ
								gammel og und og hvad Dævlen di vil.«»Jeg tror dig intet, Søren, saa gjærne jeg vilde.«»Trover do mæ it?«»Nej, Søren, nej; jeg vilde kuns ønske at det var min Grav her, hvor
								jeg staar og jeg kunde lukke Lugen og sætte mig ned og sove hen i
								Mørket.«»Du skal nok kom' te og trov mæ.«»Aldrigen, aldrigen, der er ikke den Ting i Verden du kunde gjøre,
								der kunde faa mig til det, for der er intet en Rimelighedstanke
								deri.«»Do gjør' mæ tobele mæ di Snak, og det vil do fortryd', for om saa A
								skal brindes løvendes op eller pines ihjæl for den Tings Skyld, saa
								skal do kom' te og trov mæ.«Marie rystede paa Hovedet og saae bedrøvet paa ham.»Ja saa mo et vær', i hunt et saa gor,« raabte Søren og løb bort.Ved Kjøkkendøren standsede han og spurgte efter Ane Trinderup og fik
								til Svar at hun var i Haven. Han gik saa over i Karlekammeret, tog
								en ladt, gammel Bøsse af Skyttens, og løb ud i Haven.Ane stod og skar Grønkaal da Søren fik Øje paa hende. Hun havde
								Forklædet fuldt af Blade og holdt den ene Haands Fingre op til
								Munden for at aande dem varme. Ganske langsomt listede Søren henimodtage Hjællet af En = slaa En ihjæl. Buentøs = Bondetøs, saa mo et
								vær' = saa maa det ske. i hunt = hvordan end  hende, med Blikket fæstet paa det Nederste
								af hendes Skjørt, for han vilde ikke se Ansigtet.Pludselig vendte Ane sig om og saae Søren, og hans mørke Miner,
								Bøssen og den listende Gang gjorde hende bange, og hun raabte
								henimod ham: »aa lad vær, Søren, lad vær!« Han løftede Bøssen, Ane
								styrtede med et vildt, skingrende Skrig afsted hen igjennem Sneen.Skuddet faldt, Ane blev ved at løbe, tog sig saa til Kinden og sank
								om med et forfærdet Raab.Søren kastede Bøssen og løb hen til Enden af Vaaningshuset.Lugen var lukket.Saa hen til Hoveddøren, ind gjennem alle Stuer, til han fandt Marie.»Det er forbi!« hviskede han bleg som et Lig.»Er de efter Dig, Søren?«»Nej, A haar skot hende.«»Ane ? aa hvordan skal det gaa os ? - rend Søren, rend - tag en Hest
								og røm, skynd dig, skynd dig, tag den Graa.«Søren løb.Et Øjeblik efter sprængte han ud ad Porten.Han var ikke kommen Halvvejs til Foulum, før Kirkefolkene kom hjem.Palle Dyre spurgte straks, hvor Søren skulde hen.»Der ligger En ude i Haven og jamrer,« svarede Marie; hun skjælvede
								over hele Legemet og kunde næppe staa paa sine Ben.Palle og en af Karlene bar Ane ind, der skreg, saa det kunde høres
								langt bort; men forøvrigt var Faren ikke stor, Bøssen havde været
								ladet med Rævehagl, og et Par Stykker var gaaet igjennem Kinden og
								nogle flere havde boret sig ind i Skulderen, men da det blødte
								stærkt og hun klagede sig saa ynkeligt, blev der sendt Vogn til
								Viborg efter Badskjæreren.Palle Dyre udspurgte hende, da hun nogenlunde havde fattet sig, om
								hvorledes det Hele var gaaet til og fik da baade det at vide og hele
								Historien om Forholdet mellem Søren og Marie.Da han kom ud fra Sygeværelset, trængte Tjenestefolkene sig om ham og
								vilde alle fortælle ham om det, han nys havde hørt; de var nemlig
								bange for at de ellers paa en eller anden Maade kunde komme til at
								blive straffede. Palle vilde imidlertid ikke høre paa dem, sagde,
								det var Snak og dumme Rygter og sendte dem bort. Det Hele var  ham nemlig meget
								ubelejligt; Skilsmisse, Forhørsrejser, Proces og lignende Udgifter,
								det vilde han helst undgaa, Sagen maatte kunne neddysses og Alt gaa
								i Orden igjen og blive som det var. Selve Maries Utroskab var ham
								taalelig ligegyldig, og Sagen kunde maaske vendes til det Gode
								derved, at han kunde faa mere Magt over hende og muligvis ogsaa over
								Erik Grubbe, hvem det sagtens vilde være meget om at gjøre, at
								Ægteskabet holdt, tiltrods for at det var brudt.Da han fik talt med Erik Grubbe, vidste han alligevel ikke rigtig,
								hvad han skulde tro; den Gamle var ikke til at blive klog paa, han
								var meget ophidset og havde straks sendt fire beredne Karle afsted
								med Ordre til at anholde Søren død eller levende, og det var ingen
								god Maade at sørge for Hemmeligholdelsen paa, thi der kunde komme
								saa meget Andet op under Forhørene angaaende Mordforsøget.Den næste Dags Aften vendte de tre af Karlene hjem; de havde fanget
								Søren ved Dallerup, hvor den Graa var styrtet, og havde bragt ham
								til Skanderborg, hvor han nu sad i Arrest Den fjerde Karl var redet
								vild og kom først Dagen efter.Midt i Januar flyttede Palle Dyre og Marie til Nørbækgaard, thi
								Folkene havde lettere ved at glemme, naar Fruen kom dem ud af Syne,
								men sidst i Februar blev de da mindet om Alting igjen, thi da kom
								der en Skriver fra Skanderborg og skulde forhøre, om Søren ikke var
								seet der paa Egnen, da han var brudt ud af Arresten. Skriveren var
								imidlertid kommet for tidlig, først en Fjortendagstid efter vovede
								Søren sig en Nat til Nørbækgaard og bankede paa Maries Kammervindue.
								Det Første, han spurgte om, da hun lukkede op, var om Ane var død,
								og det lod til at lette hans Sind for en tung Byrde, da han hørte,
								hun var hel rask. Han havde sit Tilhold i et øde Hus i Gassum Hede
								og kom senere ofte igjen, og blev jevnlig hjulpen baade med Penge og
								Fødemidler. Saavel Folkene som Palle Dyre vidste at han havde sin
								Gang paa Gaarden, men Palle lod som Ingenting, og Folkene brød sig
								heller ikke meget derom, da de saae, at Husbonden var saa ligegyldig
								dervedVed Høbjergningstid flyttede Herskabet tilbage til Tjele, og der
								turde Søren ikke vise sig. Baade herover og over Faderens idelige
								Stiklerier og Fortrædigelser blev Marie saa utaalmodig og ophidset,
								at hun et Par Gange tog Faderen for sig i Enerum og skjældte ham ud
								som han kunde have været hendes Hundedreng. Følgen heraf var, at
								Erik Grubbe midt i Avgust sendte et Klagebrev til Kongen. Dette  Brev endte, efter at det
								udførligt havde omtalt alle hendes Forseelser, hvorved Gud maatte
								fortørnes, stor Skandalum begaaes, og snart al Kvindkjøn forarges,
								saaledes:»For saadan hendes Forholds, hendes Uskikkeligheds og Ulydigheds
								Skyld er jeg foraarsaget at gjøre hende arveløs, som jeg beder Eders
								kgl. Majt. allerunderdanigst, allernaadigst vil mig bifalde og
								konfirmere og at Eders kgl. Majt ydermere vilde bevise mig den Naade
								at tillade mig ved Eders kgl. Maj.'s allernaadigste Befaling til
								Stiftamtmand Hr. Mogens Scheel at han efter Erforskning paa saadan
								hendes Forhold baade mod mig og sin Mand og hendes egen
								Uskikkeligheds Skyld, at hun paa min egen Bekostning maatte vorde
								hensat paa Borringholm, for Guds Vrede og Fortørnelse at forekomme
								over hende, som er saadant et ulydigt Kreatur, Andre til Afsky, og
								derved hendes Salighed kunde erlanges. Hvis det Alleryderste mig
								ikke dertil havde drevet, skulde jeg ikke understaaet mig om dette
								at anholde; men lever i den allerunderdanigste visse Forhaabning om
								Eders kgl. Majt. allernaadigste Bønhørelse, Svar og Hjælp, som Gud
								skal visseligen belønne. Jeg lever og dør Tjele, 14 Avg. 1690. Eders kgl. Majestæts Allerunderdanigste og pligtskyldigste
								tro Arve-UndersaatErik Grubbe.«Kongen vilde herom have velb. Palle Dyres Erklæring, og denne gik da
								ud paa, at Marie Grubbe ikke skikkede sig imod ham som en ærlig
								Ægtehustru, og han ansøgte nu om, at Kongen vilde bevise ham den
								Naade at ophæve Ægteskabet uden Proces.Dette blev ikke bevilliget, Ægtefolkene bleve skilte ad ved Dom af
								treogtyvende Marts sekstenhundrede og enoghalvfems.Heller ikke Erik Grubbes Ansøgning om at maatte gjøre hende arveløs
								og lade hende indespærre, blev hørt; han maatte lade sig nøje med at
								holde Marie fangen paa Tjele, under Bevogtning af Bønder, saalænge
								Processen stod paa, og han var da ogsaa en af de Sidste, det kunde
								tillades, at kaste med Fordømmelsens straffende Sten.Straks efter Domsafsigelsen forlod Marie Grubbe Tjele med en fattig
								Bylt Klæder i Haanden. Hun traf Søren der syd paa Heden og fik i ham
								sin tredie Mand.XVIIEn Maaned senere en Aftenstund i April var der stimlet mange
								Mennesker sammen udenfor Døren til Ribe Domkirke. Det var nemlig i
								Landemod'stiden, og det var nu engang en gammel Skik, at saalænge
								den stod paa blev der tre Gange om Ugen tændt Lys i Kirken Klokken
								otte om Aftenen, og saa kom Byens fine og fornemme Standspersoner,
								saavel som dens agtbare Borgerfolk derhen for at spadsere op og ned
								i Skibet, medens en kunstfærdig Organist legte for dem paa Orgelet.
								Men de ringere Folk maatte nøjes med at høre til der udenfor.Mellem dem var Marie Grubbe og Søren.Deres Klæder vare simple og forrevne, og de saae just ikke ud til
								hver Dag at have faaet det de kunde spise, hvad der var rimeligt
								nok, for det var ikke nogen indbringende Haandtering, de drev. Søren
								havde nemlig i en Kro imellem Aarhus og Randers truffet paa en
								stakkels, syg Tydsker, som for seks Sletdaler havde solgt ham en
								lille, haardt medtaget Lire, et Sæt brogede Bajadsklæder og et
								tærnet, gammelt Tæppe, og nu levede han og Marie af at trække fra
								Marked til Marked, hvor saa hun drejede Liren, medens han, iført de
								brogede Klæder, stod paa det tærnede Tæppe og løftede og tumlede paa
								saa mange Maader, han kunde finde paa, store Jernlodder og lange
								Jernstænger, som de laante hos Kjøbmændene.Det var da ogsaa et Marked, der gjorde, at deres Vej faldt igjennem
								Ribe.De stod tæt ved Kirkedøren, og der løb et svagt, ligesom falmet
								Lysskjær derindefra ud over deres blege Ansigter og over den dunkle
								Klynge af Hoveder bagved dem. Folk blev ved at komme i Par og
								enkeltvis og i korte Rækker, talende og høvisk leende lige til
								Kirkedørens Tærskel, der tav de pludseligt, stirrede alvorligt ud
								for sig og forandrede deres Gang.Søren fik Lyst til at se mere af Stadsen, og hviskede til Marie, at
								de vilde derind ogsaa, de kunde jo da forsøge paa det, da der ikke
								kunde hændes dem Noget værre, end at blive jaget ud igjen. Det gøs i
								Marie  ved Tanken om, at
									hun skulde blive vist tilbage fra et
								Sted, hvor simple Haandværksfolk frit kunde sætte deres Fødder, og
								hun holdt tilbage paa Søren, der vilde trække hende med sig; men saa
								med Et kom hun paa andre Tanker, hun trængte sig ivrigt frem, drog
								Søren efter sig, og gik til, uden frygtagtig Varsomhed eller
								luskende Forsigtighed, tværtimod, ligesom om hun var opsat paa at
								blive bemærket og jaget bort. Foreløbig var der Ingen, der standsede
								dem, men da de lige skulde til at træde ind i det oplyste,
								folkefyldte Langskib, blev de bemærkede af den der posterede
								Kirkebetjent, der efter at have kastet et forfærdet Sideblik op i
								Kirken, med afvisende, udstrakte, ivrigt bortvinkende Hænder og
								indigneret raske Skridt, jog dem foran sig, helt ud over
								Dørtærskelen. Her blev han et Øjeblik staaende og saae bebrejdende
								paa Mængden, som om han lagde den det nyligt Forefaldne til Last,
								gik saa astadigt tilbage, og stillede sig gysende op paa sin Post.Hoben modtog de Udjagne med en skraldende Haanlatter, og en Regn af
								drillende Spørgsmaal, som fik Søren til at brumme og se sig truende
								om; men Marie var tilfreds, hun havde udsat sig for det Slag, den
								respektable Del af Samfundet altid har paa rede Haand for Folk som
									ham og hans Lige, og hun havde faaet
								Slaget.I et af de simpleste Herberger i Aarhus sad Aftenen før St. Olufs
								Marked fire Karle og spillede Styrvolt.Den ene af de Spillende var Søren Ladefoged. Hans Makker, en smuk
								Mand med kulsort Haar og mørk Hudfarve, kaldtes almindeligt for Jens
								Nedenom, og var Taskenspiller, medens de to andre i Laget var fælles
								om en skabet Bjørn, og begge var meget stygge, den ene havde et
								vældigt Hareskaar, og hed Salmand Bjørnetrækker, den anden var
								enøjet, bredkjæbet og koparret, og kaldtes for Rasmus Kig, aabenbart
								fordi det syge Øjes Hudomgivelser var sammenkrympede saaledes, at
								han havde Udseende af at holde sig parat til at kigge igjennem et
								Nøglehul eller en lignende lille Aabning.Kortspillerne sad ved Enden af det lange Bord under Vinduet. Et Lys
								og et øreløst Krus stod paa Bordet. Paa Væggen ligeover for dem, var
								der et opslaaet Klapbord, fæstet op til Muren med en Jernkrog. I  den anden Ende af
								Værelset gik der en Skjænkedisk tværsover, og et tyndt, langtandet
								Lys. der var stukket ned gjennem Piben paa en gammel Tragt, kastede
								et døsigt Skjær paa Flaskehylden bagved, hvor nogle store firkantede
								Flasker med Brændevin og Bitter, nogle Potte- og Pæglemaal og en
								halv Snees Snapseglas havde god Plads ved Siden af et Halmløb fuldt
								af Senopsfrø og en stor Lygte med Ruder af afbrudte Glasfødder. Det
								ene Hjørne udenfor Disken optoges af Marie Grubbe, der vekselvis sov
								og strikkede, og i det andet sad der en Mand med foroverbøjet Krop
								og Albuerne støttende paa Knæene. Han var meget opmærksomt
								beskjæftiget med at trække sin sorte Filthat saalangt ned paa
								Hovedet som muligt, og naar det var opnaaet, tog han fat i den brede
								Skygge, drejede med sammenknebne Øjne og optrukne Mundvige,
								rimeligvis fordi det rykkede i Haaret, langsomt Hatten af Hovedet,
								og saa begyndte han forfra.»Det er saa Mesterspil vi spiller,« sagde Jens Nedenom og spillede udRasmus Kig bankede med Knoene i Bordet, for at tilkjendegive Salmand,
								at han skulde stikke.Salmand stak med en To.»En Dus!« udbrød Rasmus, »har du da aldrig andet end Duser og Trester
								paa din Haand.«»Ja, Herregud,« brummede Salmand, »der har altid været Fattigfolk til
								og nogle faa Stakler.«Søren Ladefoged stak over med en Seks.»Aa, aa,« vaandede Rasmus sig, »skal han have den for en Pavst? hvad
								den Djævelen sidder du ogsaa og kniber paa de gamle Stikkere for,
								Salmand!«Han lagde til, og Søren tog Stikket hjem.»Kirsten Myg,« sagde Søren og spillede Hjerter fire ud.»Og hendes halvgale Søster,« fortsatte Rasmus og lagde Firen til i
								Ruder.»En Styrvolt kan vel være stor nok,« sagde Jens, og stak med Trumf
								Es.Mesterspil = sidste Spil. Naar man i Styrvolt banker i Bordet,
								betyder det, at Makkerenskal stikke.Dus, Trest og Pavst = To, Tre og Seks i TrumfKirsten Myg og hendes Søster = to ganske værdiløse Kort.Styrvolt = Es.»Stik, Mand, stik, om du saa aldrigen skal stikke mere,« raabte
								Rasmus.»Den er for dyr,« klynkede Salmand og gav til.»Saa fører jeg min Syv og een endda,« sagde saa Jens.Søren tog Stikkene hjem.»Og saa Bukskin,« vedblev Jens og spillede ud.»Nu maa jeg til med det gule Øg,« raabte Salmand, og stak med Hjærter
								to.»Den kommer aldrigen i Stald,« lo Søren og stak over med Spader fire.»Jan!« brølede Rasmus Kig, og smed sine Kort. »Jan, paa Hjærter to,
								det var en god Dags Arbejde. Nej, nej, nej, det var da godt vi intet
								skulde blive ved længere, nu kan de kysse Kortene, der har vundet.«De gav sig nu til at tælle Stregerne op, og imens kom der en
								førladen, velhavende paaklædt Mand ind. Han slog straks Klapbordet
								ned, og satte sig inderst ved Væggen. Da han gik forbi
								Kortspillerne, rørte han med sin sølvknappede Stok ved Hatten og bød
								dem: »Godaften i Stuen.«»Tak,« svarede de og spyttede saa alle Fire.Den Nysankomne tog et Papir med Tobak og en lang Kridtpibe frem,
								stoppede Piben og bankede saa med sin Stok i Bordet.En barbenet Pige bragte ham et Fyrfad med Gløder og et stort Stenkrus
								med Tinlaag.Han tog en lille Kobbertang op af sin Vestelomme og lagde med den
								Gløder paa Piben, stillede Kruset tilrette, lænede sig tilbage og
								gjorde sig det i det Hele taget saa bekvemt, som Pladsen tillod.»Hvad koster saadan et Brev Tobak, som det, Mester der har?« spurgte
								Salmand, idet han gav sig til at stoppe en lille Pibe af en
								Sælskindspung med røde Snore.»Tolv Skilling,« svarede Manden og tilføjede, ligesom for at
								undskylde denne Ødselhed, »den er saa angenem for Brystet, skal jeg
								sige Jer.«fører min Syv = de to Syvere i de to Trumffarver ere ustikkelige.Bukskin = Ni og Otte i Trumfdet gule Øg = Hjærter to, det næsthøjeste Kort i Spillet.Spader fire = det højeste Kort.Jan = Beet.»Hvor gaar det ellers med Handteringen,« vedblev Salmand og slog Ild
								til sin Pibe.»Vel nok, med skyldig Tak for gunstig Efterspørgsel, vel nok; men En
								bliver jo gammel, skal jeg sige Jer.«»Ja,« sagde Rasmus Kig, »men I har jo heller intet behov at være om
								Jer for at skaffe Kunder til Huset, de bliver Jer jo bragt
								allesammen.«»Jo,« lo Manden, »det er saa en god Handtering med det, og En slider
								intet paa sit Mundlæder heller med at snakke Folk Varerne paa, de
								maa tage dem som de falder, og kan hverken vælge eller vrage.«»Og de forlanger ingen Tilgift, de,« vedblev Rasmus, »og vil aldrig
								have mere, end der kommer dem til, med Ret og Skjæl.«»Mester, skriger di møj?« spurgte Søren halvt hviskende.»Ja, de griner da sjælden.«»Hu, de er en grimme Handtiering.«»Saa kan det intet hjælpe jeg gjør Regning paa Jer til at hælpe mig.«»Gjør I kanske Regning paa os?« spurgte Rasmus og rejste sig truende.»Jeg gjør slet ingen Regning, gjør jeg, men jeg er paa Søgen om en
								Svend, der kunde være mig til Hjælp, og som kunde faa Embedet efter
								mig igjen, det er det, jeg gjør, skal jeg sige Jer.«»Hvad Løn kunde vel den Svend faa?« spurgte Jens Nedenom meget
								alvorligt.»Femten Daler Courant om Aaret, Trediepart af Klæderne og en Mark af
								hver Daler, som tjenes efter Taksten.«»Hvad er det for en Takst?«»Det er saadan en Takst, at jeg faar fem Daler for at stryge til
								Kagen, syv Daler for at pidske af Byen, fire Daler for at vise af
								Herredet, og ligesaa for at brændemærke.«»Men nu for det bedre Arbejde ?«»Ja, desværre, det falder jo sjældnere ind, men ellers er det otte
								Daler for at hugge En Hovedet fra, at sige, med Økse, med Sværd er
								det ti, men der kan være syv Aar imellem, at det bliver forlangt.
								Hængning er fjorten Rigsdaler, de ti for selve Arbejdet, de fire for
								at tage Kroppen ned af Galgen igjen. Stejlning og Hjulning er syv
								Daler, for en hel Krop da, og saa lægger jeg selv Pæl til og sætter
								den ned ogsaa. Er der saa mere ? jo, for at slaa En Arme og Ben
								istykker efter den tydske Mode og lægge til Stejls, det giver
								fjorten - det giver fjorten,  og for at partere og stejle faar jeg tolv,
								og saa Knibning med røde Tænger, det er to Daler for hvert Nap, det
								er det Hele, saa er der intet mere, uden hvad særdeles kan være.«»Det er vel intet vanskelig at lære ?«»Professionen! Enhver kan jo gjøre det, men hvordan, det er Tingen,
								der skal jo Haandlag og Øvelse til som til al anden Hænders
								Gjerning. Stryge til Kagen er jo intet saa lige at komme afsted med,
								der skal jo et vist Tag til med de tre Svup i eet Træk med hvert
								Ris, at det kan gaa flaadig og flydende som En vifter med en Klud og
								dog ligegodt bide saa samvittighedsfuldt i som Lovens Strænghed og
								Synderens Forbedrelse det fordrer.«»Jeg vilde nok, tror jeg,« sagdejens og sukkede ved det.Hans Naboer trak sig lidt bort fra ham.»Her er Fæstepenge!« fristede han ved Slagbordet og spredte nogle
								blanke Sølvpenge ud for sig.»Betink et val!« bad Søren.»Betænke og sulte og vente og fryse, det er to Par Fugle, der er vel
								magede,« svarede Jens og reiste sig, »farvel som ærlig og lavgod
								Mand,« vedblev han og rakte Søren Haanden.»Farvel af Lavet, og Gud vær' mæ dæ,« svarede Søren.Saaledes gik det Bordet rundt med samme Tiltale og samme Svar. Ogsaa
								med Marie tog Jens Afsked og med Manden i Krogen, der maatte slippe
								sin Hat saalænge.Jens gik saa hen til Slagbordet til Manden der, som satte et
								højtideligt Ansigt op, lagde sin Pibe fra sig og sagde »jeg Mester
								Herman Køppen, Skarprettere for Aarhus By, fæster dig i disse gode
								Mænds Paasyn for Svend at være og Svendegjerning at udøve, Gud til
								Ære, dig til Forfremmelse og mig og det retfærdige Skarprettere-Amt
								til Gavn,« og under denne unødvendig pompeuse Tale, som syntes at
								volde ham en inderlig Tilfredsstillelse, trykkede Mesteren Jens de
								blanke Fæstepenge i Haanden. Derefter rejste han sig op, blottede
								sit Hoved, bukkede og spurgte, om det maatte forundes ham den Ære at
								byde de gode Vidnere en Drik Polak.Da han herpaa intet Svar fik, vedblev han, at det vilde være ham en
								stor, en meget stor Ære at byde dem en Drik Polak, at de imellem dem
								selv kunde drikke paa deres forrige Stalbroders Velgaaende.Polak = Blanding af Mjød og Brændevin.  De tre ved det lange Bord saae spørgende
								paa hinanden og nikkede saa omtrent samtidig.Den barbenede Pige bragte nu en simpel Lerskaal og tre grønne
								Glaskruse, der hist og her vare forsynede med røde og gule
								Stjernepletter. Da hun havde sat Lerskaalen for Jens og Krusene for
								Søren og Bjørnetrækkerne, hentede hun en stor Trækande og fyldte
								først de tre ærlige Mænds Kruse, dernæst Lerskaalen og heldte saa
								Resten i Mester Hermans private Pokal.Rasmus trak sit Glas hen til sig og spytted, de to Andre fulgte hans
								Exempel og saa sad de en Stund og saae paa hinanden, som om Ingen af
								dem ret havde Lyst til at være den Første, der drak. Imidlertid kom
								Marie Grubbe hen til Søren og hviskede Noget al ham, som han
								besvarede med at ryste paa Hovedet. Hun vilde saa hviske igjen, men
								Søren vilde Ingenting høre. Et Øieblik blev hun staaende uvis, saa
								greb hun hans Krus og slængte Indholdet paa Gulvet med de Ord, at
								han ikke skulde drikke hvad Rakkeren skjænked. Søren sprang op, greb
								hende haardt i Armen og satte hende ud af Døren, idet han barskt
								befalede hende at gaa op. Saa forlangte han en Pægel Brændevin og
								gik tilbage til sin Plads.»Det skulde min salig Abelone have dristet sig til,« sagde Rasmus og
								drak.»Ja,« istemmedc Salmand, »hun kan intet fuldt takke Vorherre for, at
								hun intet er min Kjærling, jeg skulde minsæl givet hende noget Andet
								at tage sig til, end at helde Guds Gaver i Skarnet.«»Men ser du Salmand,« indvendte Rasmus med et fiffigt Blink over til
								Mester Herman, »din Kjærling hun er heller ingen stor Kreatur af de
								Velbaarnes deres Slæng, hun er en simpel Stakkel ligesom vi her er
								og derfor faar hun sine Hug naar hun har forseet sig, saadan som
								Skik og Brug er iblandt simpelt Folk; men havde hun i det Sted været
								en højadelig Ting, saa vilde du skinbarligen aldrig have vovet dig
								til at ærgre hendes højadelige Ryg, men ladet hende spie dig mellem
								Øjnene om det skulde hende gefalle.«»Nej, den Dæv'len vilde jeg!« bandte Salmand, »jeg skulde have smurt
								hende til hun hverken kunde se eller gabe, skulde jeg, og pillet
								hende Nykkerne ud, spørg kuns Min en Gang om hun kjender den smækkre
								Lænke, som Nalle staar i, og du skal se det værker i hendesNallc = Bjørnen.  Ryg alene
								at høre det; men at hun skulde komme her som jeg sidder og slaa min
								Drikke paa Gulvet, nej om hun saa var Kejserens kjødelige Datter
								skulde hun blive striglet af, saalænge jeg kunde røre en Haand og
								der kuris var Livsvejr i mig. Hvad bilder slig en forbandede Dukke
								sig vel ind! er hun mer end som andre Folks Koner de er, at hun
								saadan tør skamme sin Mand ud i gode Mænds Lag? Tror hun, hun vilde
								tage Skade, naar du rørte ved hende desformedelst du havde drukket
								denne brave Mands Traktemaade? Nej, om du vil lyde mig, Søren, saa,«
								og han gjorde en Bevægelse som om han slog, »ellers faar du aldrig i
								Evigheden Gavn af hende.«»Ja hvem der turde!« sagde Rasmus drillende over til Søren.»Var dæ bitte Kig, ellers skal A viis' dæ hvor e Høns di pikker.«Saa gik han.Da han kom op til Marie, sparkede han Døren i efter sig og gav sig
								til at løse det Reb, som holdt deres lille Bylt Klæder sammen.Marie sad paa Kanten af den Fjælleramme, der var slaaet sammen for at
								tjene til Seng.»Er du vred Søren?« spurgte hun.»Det skal du faa at formærk'.«»Tag dig i Agt, Søren! der har Ingen budt mig Hug endnu siden jeg kom
								til Alder, og jeg taaler det intet.«Hun kunde gøre hvad hun vilde, sagde han, Hug skulde hun have.»Søren, for Guds Skyld, for Guds Skyld, slaa mig intet, læg intet
								voldelig Haand paa mig, det vil du fortryde.«Men Søren tog hende i Haaret og slog hende med Strikken.Hun skreg ikke, men blot stønnede under Slagene.»Saa,« sagde Søren og kastede sig paa Sengen.Marie blev liggende paa Gulvet.Hun var ganske forbavset over sig selv, hun ligesom laa og ventede
								paa at der i hendes Sjæl skulde fødes en Følelse af rasende Had til
								Søren, uforsonligt, aldrig tilgivende Had; men den kom ikke, der var
								kun en inderlig dyb og mild Bedrøvelse, ligesom en stille Sorg over
								et Haab, der var bristet........ hvor kunde han nænne det?XVIIII Maj sekstenhundrede og seks og halvfems døde Erik Grubbe, syv og
								firsindstyve Aar gammel.Arven skiftedes straks mellem hans tre Døtre; men Marie fik ikke
								meget, thi den Gamle havde før sin Død, ved pro forma-Skyldbreve og
								paa anden Maade, til Skade for Marie og til Gavn for de to Andre,
								unddraget Skiftet den største Part af Formuen.Den Lod, Marie fik, var imidlertid stor nok til at gjøre hende og
								hendes Mand fra Stoddere til Folk, og ved en fornuftig Anvendelse af
								Arven kunde de have sikret sig et jævnt Udkomme lige til deres Dages
								Ende; men uheldigvis bestemte Søren sig til at kaste sig over
								Hestehandelen, og efter nogle faa Aars Forløb var de fleste af
								Pengene tabte. Resten var dog saa meget at Søren for den kunde komme
								i Besiddelse af Færgestedet Burrehuset paa Falster, og dertil blev
								den saa ogsaa brugtI Begyndelsen maatte de slide meget haardt, og Marie kom tidt til
								Aaren; men senere var det hendes meste Bestilling at passe det
								Øludsalg, der var forbundet med Færgeprivilegiet. De levede i det
								Hele meget lykkeligt; thi Marie vedblev at elske sin Mand over Alt i
								Verden, og om han end tidt drak sig fuld og slog hende, saa gjorde
								det ikke saa meget; Marie vidste jo, det var Hverdagsbrug i det
								Samfundslag, i hvilket hun havde ladet sig indskrive, og blev hun en
								enkelt Gang utaalmodig, saa stilledes hun dog snart tilfreds naar
								hun kom til at tænke paa, at den Søren, der var saa haard og barsk,
								var den Samme, der engang havde skudt et Menneske for hendes Skyld.De Folk, de havde at færge over, var for det meste Bønder og
								Prangere, men stundom kunde der jo ogsaa komme de, der var højere
								paa Straa. Saadan kom Sti Høg der en Dag. Marie og hendes Mand roede
								for ham, og han satte sig bagi Baaden, saa at han kunde tale med
								Marie, der havde den bagerste Aare. Han kjendte hende straks, da han
								saae hende, men viste ingen Tegn paa Forundring; maaske han havde
								vidst, han vilde træffe hende der. Marie maatte se to Gange til ham,
									 før hun kunde kjende
								ham, thi han var meget forandret. Hans Ansigt var bleven rødfedt og
								oppustet, Øjnene svømmende, og Underkjæben hang som om han var lam i
								Mundvigene, saa var hans Ben tynde og hans Mave stor og hængende,
								kortsagt, der var alle tydelige Tegn paa et Liv fuldt af sløvende
								Udskejelser i hver en Retning, og det havde ogsaa været hans Livs
								Hovedindhold siden han skiltes fra Marie. I det Ydre havde hans
								Historie været den, at han en Tidlang havde været Gentilhomme og
								maitre d'hotel hos en fyrstelig Kardinal i Rom, var gaaet over til
								Katolicismen, var rejst til sin Broder Just Høg, den Gang denne
								opholdt sig som Gesandt i Nimwegen, var gaaet over til Lutherdommen
								igjen, og rejst hjem til Danmark, hvor han nu spiste Naadsensbrødet
								hos Broderen.»Er det,« spurgte han og nikkede med Hovedet i Retning af Søren, »er
								det ham jeg spaaede der skulde komme efter mig?«»Ja, det er ham,« svarede Marie lidt sendrægtigt; hun havde mest Lyst
								til at lade være med at svare.»Og han er større end jeg - var?« spurgte han igjen og rettede sig i
								Sædet.»Aa, der er ingen Sammenligning, Eders Naade,« svarede hun med
								paatagen Bondeagtighed.»Ja saamænd, saadan gaar det, - vi har da givet Kjøb vi to, saa godt
								som alle Andre, og givet os Livet i Vold for en billigere Penge end
								vi nogen Tid havde tænkt, vi skulde - I paa een Vis og jeg paa en
								anden.«»Ja, Eders Naade har det vel godt nok?« spurgte Marie paa den samme
								enfoldige Maade.»Godt nok,« lo han, »godt nok er halv
								fordærvet; jeg har det saamænd just godt nok, og I, Marie?«»Jo tak, vi har Helsen, og naar vi slider ret udaf den karske Bælg,
								har vi Brød og Brændevin til.«De var ved Land, og Sti steg ud og bød Farvel.»Herregud!« sagde Marie og saae medlidende efter ham, »ham har det da
								skaaret baade Vinger og Top.«Fredeligt og ensformigt gik Tiden for Burrehusfolkene, med dagligt
								Arbejde og daglig Vinding. Lidt efter lidt sled de sig frem til
								bedre og bedre Kaar, holdt Karle til at besørge Færgetjenesten, drev
								en Del Smaahandel og bygged op paa deres gamle Hus. De leved det
								gamle Aarhundrede ud og en halv Snes Aar ind i det ny, og Marie blev
								treds og hun blev fem og treds, og holdt sig rask og rørig,
								arbejdsfør og arbejdsmunter, som var hun paa den rette Side af de
								Halvtreds; men saa var det paa hendes otteogtredsindstyvende
								Fødselsdag i Foraaret syttenhundrede og elleve, at Søren, under
								meget mistænkelige Omstændigheder, ved et Vaadeskud kom til at dræbe
								en Skippermand fra Dragør, og som Følge deraf blev taget i
								Forvaring.Det var et haardt Stød for Marie, og den lange Uvished om hvad
								Straffen vilde blive, thi Dommen faldt først Aaret efter ved
								Midsommerstid, og hendes Frygt for, at den gamle Sag med
								Mordforsøget paa Ane Trinderup skulde komme op, ældede hende meget.En Dag i Begyndelsen af denne Ventetid gik Marie ud for at tage mod
								Færgen, som just lagde til Land Der var to Rejsende ombord, og den
								ene af disse, en Haandværkssvend, optog ganske hendes Opmærksomhed
								ved at nægte at vise sin Vandrebog, som han paastod at have viist
								Færgefolkene, da de tog ham ombord, hvad disse imidlertid benægtede.
								Da hun imidlertid truede Svenden med at han skulde betale hel Takst,
								naar han ikke ved sin Vandrebog beviste at han var rejsende Svend og
								som saadan kun pligtig at betale det Halve, faldt han tilføje. Først
								da dette var afgjort, lagde Marie Mærke til den anden Passager, en
								lille, spinkel Skikkelse, der bleg og frysende af den nys
								overstandne Søsyge stod stramtindhyllet i sin sortgrønne,
								grovtraadede Kappe og støttede sig mod Rælingen af en optrukken
								Baad. Han spurgte i en gnaven Tone, om han kunde faa Logi i
								Burrehuset, og Marie svarede, han kunde se paa Lejligheden.Hun viste ham saa et lille Kammer, der foruden Seng og Stol indeholdt
								en Tønde Brændevin med Tragt og Spildebakke, nogle store Dunke med
								Sirup og Eddike, og endelig et Bord med perlemalede Ben og Plade af
								firkantede Lertøjsfliser, hvor der i sortviolette Tegninger var
								fremstillet Scener af det gamle og det nye Testamente. Den Fremmede
								bemærkede straks, at der var tre af Fliserne, der alle fremstillede
								Jonas, som kastes i Land fra Hvalfiskens Gab, og da han lagde
								Haanden paa en af dem, gøs det i ham, og han sagde han vilde faa
								Snue, dersom han var saa uforsigtig at sidde og læse med Albuerne
								paa Bordet.  Paa Maries
								Forespørgsel forklarede han, at han var taget bort fra Hovedstaden
								for Pestens Skyld og vilde blive her paa Stedet til den var holdt op
								igjen, han spiste kun tre Gange om Dagen og kunde ikke taale Saltmad
								eller friskbagt Brød, forøvrigt var han Magister, for Tiden Alumnus
								paa Borchs Collegium og hed Holberg, Ludvig Holberg.Magister Holberg var en meget stille Mand, med et overordenlig
								ungdommeligt Udseende, han saae ved første Øjekast kun ud til at
								være en atten, nitten Aar gammel, men lagde man Mærke til hans Mund
								og hans Hænder og Udtrykket i hans Stemme, kunde man nok skjønne,
								han maatte være ikke saa lidt ældre. Han holdt sig meget for sig
								selv, talte lidt og som det syntes ikke gjerne. Dog skyede han
								ingenlunde Selskab, naar han blot kunde have det saaledes, at man
								lod ham i Fred og ikke vilde drage ham ind i Samtalen, og det var
								ham aabenbart en Fornøjelse, naar Færgen bragte Rejsende hen eller
								hjem, eller naar Fiskerne kom i Land med deres Dræt, i Afstand at
								betragte deres Travlhed og lytte til deres Ordskifte. I det Hele
								taget holdt han meget af at se Folk arbejde, enten det saa var med
								at pløje eller stække eller sætte Baade ud, og var der En, der tog
								et Tag, som oversteg det almindelige Jevnmaal af menneskelige
								Kræfter, kunde han smile helt tilfreds derved og løfte paa Skuldrene
								i stille Velbehag. Da han havde været i Burrehuset en Maanedstid,
								begyndte han at nærme sig Marie Grubbe eller tillod hende at nærme
								sig ham, og de sad tidt i de lune Sommeraftener og talte med
								hinanden en Timestid eller to i Træk inde i Krostuen, hvor saa Døren
								stod aaben og gav Udsigt ud over det blanke Vand til det blaaligt
								dæmrende Møen.En Aftenstund, da deres Bekjendtskab var blevet temmelig gammelt,
								havde Marie fortalt ham sin Historie og endt den med et Klagesuk
								over, at Søren var bleven taget fra hende.»Jeg maa bekjende,« sagde Holberg, »at jeg er aldeles uformuendes til
								at begribe, hvorlunde I har kunnet præferere en gemen Staldkarl og
								Stoddere for en saa perfekt Cavalliere som hans Excellence
								Statholderen, der jo dog af alle berømmes som en Mester i Belevenhed
								og fine Manerer, ja som et Mønster paa hvad som besynderligen er
								gallant og aimabelt.«»Endog han havde været deraf saa fuld som den Bog, der kaldes for
								alamodische Sittenschule, det vilde intet have vejet saa meget som
								en Fjer, eftersom jeg nu en Gang havde for ham en saadan degout og
									 Afsky, at jeg knap
								kunde taale ham for mine Øjne, og I veed, hvor aldeles uovervindelig
								en saadan degout kan være, saa om En havde en Engels Dyd og
								Principier, saa vilde den naturlige Afsky dog bære Sejren derfra.
								Min arme nuværendes Mand derimod, til ham optændtes jeg af en saa
								hastig og uformodenlig Tilbøjelighed, at jeg kan intet andet end
								tilskrive det en naturlig Attraktion, som heller intet var at
								modstaa.«»Saadan kalder jeg vel raisoneret! Vi har da kuns at pakke ned al
								Verdens Morale i en Kiste og skikke den til Hekkenfjeld og leve
								efter vore Hjærtens Lyster, thi der er jo ikke den Uterlighed til,
								En nævne vil, den jo kan klædes op som en naturligen og
								uovervindeligen Attraktion, og heller ikke den Dyd er til, iblandt
								alle de Dyder, der opregnes kan, at En jo lettelig siger sig den
								fra, thi der vil være den, som haver degout for Maadehold, den for
								Sandfærdighed og den for Ærbarhed, og saadan naturlig degout er
								aldeles uovervindelig, vil de sige, og den, som er beladt dermed,
								derfor ganske uskyldig. Men I er for vel oplyset, Morlille, til at I
								ikke skulde vide, at et saadant er kuns skammeligt Hjernespind og
								Daarekistesnak.«Marie svarede ikke.»Troer I da ikke paa en Gud, Morlille,« vedblev Magisteren, »og paa
								det evige Liv?«»Gud have Lov og Tak, jo, jeg gjør, jeg tror paa Vorherre.«»Men den evige Straf eller evige Løn, Morlille?«»Jeg tror, hver Menneske lever sit eget Liv og dør sin egen Død, det
								tror jeg.«»Det er jo ingen Tro, tror I paa Opstandelsen?«»Hvordan skal jeg opstaa? som det unge, uskyldige Barn jeg var, jeg
								først kom ud mellem Folk og Ingenting vidste og Ingenting kjendte,
								eller som den Gang, jeg æret og misundt som Kongens Yndling var
								Hoffets Zirat, eller skal jeg opstaa som den gamle, fattige,
								haabløse Marie Færgemands, skal jeg? og skal jeg svare til, hvad de
								andre, Barnet og den livsranke Kvinde de synded', eller skal en af
								dem svare for mig? Kan I sige mig det, Hr. Magister?«»Men I har jo dog kuns havt een Sjæl, Morlille!«»Ja, har jeg?« spurgte Marie og sank hen i Tanker. »Lad mig tale med
								Jer ret oprigtigen,« fortsatte hun, »og svar mig som I tænker: tror
								I, at den, som sit ganske Liv igjennem har forsyndet sig haardeligen
								mod sin Gud og Skabere, men som i sin sidste Stund, naar han  ligger og drages med
								Døden, bekjender sin Synd af et oprigtigt Hjærte og angrer og giver
								sig Gud i Vold uden Tvivl og uden Betænkning, tror I, den er Gud
								velbehageligere end En, som ogsaa har været ham haardt imod med Synd
								og Forargelse, men saa i mange Livsens Aar har stridt for at gjøre
								sin Pligt og baaret hver Byrde uden at knurre, men aldrig i Bøn
								eller aaben Anger har begrædt sit forrige Levnet, tror I, at hun,
								som har levet som hun har troet, var rettelig levet, men uden Haab
								om Belønning hisset og uden Bøn derom, tror I, Gud vil skyde hende
								fra sig og kaste hende bort, endog hun aldrig bad Gud et Bønnens
								Ord?«»Derpaa tør intet Menneske svare,« sagde Magisteren og gik.Kort efter rejste han.Det næste Aar i Avgust faldt Dommen over Søren Færgemand, og lød paa
								tre Aars Arbejde i Jern paa Bremerholm.Lang Tid var det at lide, længere Tid at vente, saa gik da ogsaa den.Søren kom hjem, men Fangenskabet og den haarde Behandling havde
								nedbrudt hans Sundhed, og inden Marie havde plejet ham et Aar, bar
								de ham paa Kirkegaarden.Endnu et langt, langt Aar maatte Marie drages med Livet. Saa blev hun
								pludseligt syg og døde. Hun var under sin hele Sygdom slet ikke ved
								sin Forstands Brug, og Præsten kunde derfor hverken bede med hende
								eller berette hende.En sollys Sommerdag begrov de hende ved Sørens Side, og udover det
								blanke Sund og de korngyldne Marker, sang det fattige Ligfølge, træt
								af Varmen, uden Sorg og uden Tanke: Vreden din afvend, Herre
								Gud, af Naade, Riset det blodigt, som os over Maade, Plaget saa
								redelig af en Vredes Brynde, Fordi vi synde. Thi om du efter
								vore Synder onde, Straffed', som du med al Rette kunde, Da maatte
								Alting gaa i Grund, og falde, Ja, een og alle. Efterskrift og noterHenvisninger i efterskriften. Titler, der er
						medtaget i bibliografien side 234, nævnes kun ved forfatternavn, evt. bind,
						årstal og evt. side. Titler, der ikke er medtaget i bibliografien, nævnes
						tillige med titel. OMG = J. Ottosen (red), Omkring Fru
							Marie Grubbe, Kbh. 1972.EfterskriftDet var lidt af en begivenhed, da J.P. Jacobsen den 15. december 1876
							udgav Fru Marie Grubbe. Interieurer fra det syttende
								Aarhundrede. De mange anmeldelser af romanen var i det store og
							hele positive, men også både forundrede, skeptiske og tøvende. Enkelte
							direkte afvisende. Romanens stil var ny og ukendt i nordisk sammenhæng,
							og skildringen af Marie Grubbes sociale deroute og egenrådige forhold
							til mænd vakte foruroligelse og opstandelse. Man opfattede det som en
							lidt vovet fortælling. En vis nyfigenhed og en snært af skandale bølgede
							da også lystigt gennem salonerne og stuerne i kølvandet på udgivelsen.Første juledag, 10 dage efter udgivelsen, sidder J.P. Jacobsen
							indefrosset i hjembyen Thisted og skriver på et brev til sin ven Vilhelm
							Møller. På vanlig afstand af begivenhedernes centrum må han med stille
							forbavselse konstatere: »nu i Morges en telegrafisk Meddelelse fra
							Kaufmann om at Bogen er udsolgt i Kjøbenhavn, hvor der ikke er et
							Exemplar at opdrive.«For det store publikum var det et ukendt navn, der havde begået årets
							julebog. For en mere indforstået kreds var det imidlertid et længe
							ventet resultat af fire års arbejde, der her endelig så dagens lys.En klassiker»Af Maria Grubbes Barndom«I januar 1876, altså et lille års tid før udgivelsen af Fru Marie Grubbe, skrev Georg Brandes en
								anmeldelse af årets høst af »Juleliteratur«. Den stod at læse i Det nittende Aarhundrede, et »Maanedsskrift
								for Literatur og Kritik«, som han redigerede sammen med Edvard
								Brandes. Han kommenterer bl.a. en antologi ved H.J. Greensteen, Fra Fjeld og Dal, hvori J.P. Jacobsen har
								faet optaget digtet »Genrebillede«. Brandes noterer sig, at »det
								lille Digt (...) røber Forf s Gave som lyrisk  Digter. Der er næppe nogen Tvivl om at
								denne sidste Forfatter vil blive en af vor Literaturs
								allerbetydeligste Prosaister, men han har endnu udgivet for lidt til
								at det store Publikum har kunnet danne sig et Begreb om Omfanget af
								hans Evner« (Det nittende Aarhundrede, III,
								1876:298).Den smule prosa, som J.P.Jacobsen på det tidspunkt havde faet
								udgivet, var novellen »Mogens« i 1872 i Nyt dansk
									Maanedsskrift (der blev redigeret af Vilhelm Møller) og to
								kapitler trykt i oktober 1874 i første nummer af Det nittende Aarhundrede under titlen »Af Maria Grubbes
								Barndom. (Interieur fra det syttende Aarhundrede).« De er stort set
								identiske med den endelige romans to første kapitler.Det lille prosastykke vakte nu ikke megen begejstring. En anonym
								anmelder skrev i Berlingske Tidende den 22.
								oktober 1874, at Jacobsens bidrag var »tildeels skrevet i en noget
								overlæsset og maniereret Stiil, men ikke uden Fortrin, hvad
								Gjengivelsen af Tidens Aand og Tone angaaer«. Den 4. november samme
								år skrev Sigurd Muller, medarbejder ved Dagbladet, at »Dette Arbejde burde Udgiverne næppe have
								optaget. Det er en Stump af en Novelle, flot og livlig, men ukritisk
								affattet, og ligesaa kejtet som dristig undskyldende sin Stumpethed
								ved at kalde sig 'et Interieur fra det syttende Aarhundrede'.«Selv om man også efter udgivelsen af Fru Marie
									Grubbe her og der kan genfinde blandede følelser i stil med
								de to anmelderes, skulle det alligevel vise sig, at Brandes' profeti
								kom til at holde stik. Hvad han her anede i horisonten, var en klar
								klassiker i dansk litteratur. En klassiker, der efter manges
								opfattelse i både samtid og eftertid fik sit hurtige gennembrud ved
								at være en »skandalesucces« og ved at blive markedsført af
								J.P.Jacobsens venner, herunder ikke mindst brødrene Brandes. Men
								dens succes rækker langt ud over sådanne betragtninger.Hvad Brandes forudså, var en klassiker, der, i kraft af sin
								kunstneriske egensindighed og hidtil uhørte litterære stil, kom til
								at sætte sit umiskendelige præg på både den samtidige og den
								efterfølgende danske (og til dels udenlandske) litteraturopfattelse.
								Den 'voksne' Fru Marie Grubbe er samtidig en
								klassiker, der på stadig nye måder formår at udfordre den litterære
								kritik, og som også den dag i dag er en af de mest læste danske
								romaner.TilblivelseFra spire til værkI 1883 beskriver Georg Brandes i Det moderne
									Gjennembruds Mænd, hvad han kalder »Spirepunkterne« i J.P.
								Jacobsens arbejder. Han gør opmærksom på, at kimen til Fru Marie Grubbe er at finde i den scene,
								hvor Marie Grubbe stikker efter Ulrik Frederik Gyldenløve med en
								kniv. Handlingen er voldsom og impulsiv og blev gjort, »fordi hun
								ikke kunde lade være, fordi hendes Vilje ingen Magt havde over
								hendes Hjærne, eller hendes Hjærne ingen Magt over hendes Vilje«,
								som Jacobsen skriver (se side 104). Brandes opfatter handlingen som
								både ubevidst, uvilkårlig, uforsætlig - og grusom, vellystig. Ideen
								bag denne scene, fortsætter han, havde J.P. Jacobsen først til
								hensigt at udvikle i form af en anklaget kvindes forsvarsskrift, men
								efter at have læst Holbergs epistel nr. 89 (se »Tillæg«) bliver
								scenen spiren til fortællingen om Marie Grubbe. Det er imidlertid
								også muligt, at Brandes selv har været med til at sætte J.P.
								Jacobsen på sporet af det, der kunne udvikle denne spire. Han skrev
								i juli 1869 tre længere kronikker om »H.C. Andersen som
								Æventyrdigter« og bemærker heri, at »i Æventyrformen ligger (...),
								at Rammen ikke kan optage Noget, der for poetisk at komme til sin
								Ret udfordrede en dyb Sjæleskildring, en alvorlig dramatisk eller
								romanagtig Udvikling. En Kvinde, som den Marie Grubbe, af hvis
								interessante Liv Andersen giver en Skitse i Hønse-Grethe fortæller, er altfor meget Karakter til at
								det skulde være en Æventyrdigter muligt at fremstille eller forklare
								hendes Væsen (...).«(G. Brandes, Samlede
								Skrifter, II, 1899:126.)Mord, Hor, Kapitelstakst...Første gang J.P. Jacobsen selv meddeler, at han er gået i gang med
								romanen, er i et ofte citeret brev til Edvard Brandes d 7. marts
								1873, hvori han skriver:»Tænk dig jeg staar op hver Dag kl. 11, og gaaer paa kgl. Bibliothek
								og læser gamle Dokumenter og Breve og Løgne og Billeder om Mord,
								Hor, Kapitelstakst, Skjørlevnet, Belejring, Torvepriser,  Havevæsen, Kjøbenhavns Belejring,
								Skilsmisse Processer, Bamedaab, Godsregistre, Stamtavler og
								Ligprædikener. Alt det skal blive til en vidunderlig Roman der skal
								hedde: »Fru Maria Grubbe.« Interieur fra det 17de Aarhundrede.Du ved det er hende der staaer om i Holbergs Epistler, og i
								Hønsegrethe af Andersen og som først er gift med U.F. Gyldenløve og
								sidst med en Færgemand« (Hvor intet andet angives citeres brevene
								fra J.P.Jacobsen, Samlede værker, bd. 5,
								1972.)Tilblivelsens datoerPå bindet af sit eget eksemplar af Fru Marie
									Grubbes 2. oplag har J.P. Jacobsen noteret datoeme for sin
								første bogs historie; dens tilblivelse og videre historie fortælles
								her i punktform:»Begyndt før Februar 1873, maaske sidst i 1872.Henlagt i September 1874.Gjenoptaget Februar 1875.Sluttet 4. December 1876.Udkommet 15. Dec. 1876.Udsolgt 24. Dec. 1876.Andet Oplag 16. Februar 1877.Tydsk Oversættelse Januar 1878 (A. Strodtmann).Svensk Oversættelse Januar 1878 (R. Bergstrøm).1. Oplag 1275 Kroner (1250 Eksemplarer).2. Oplag 1275 Kroner (1500 Eksemplarer). Svensk Overs. 525Side 1-38 incl. skrevet i Studiestræde 18, 2. S.- 39-60 Bredgade 10.- 60-81 Humlebæk.- 82-Slutningen Thisted. Fra medio September 75-4. Dec. 76. (langt
								den overvejende Del efter August 76).« (Borup, 1924).Et langsommeligt fruentimmerArbejdet med romanen foregår i ryk afbrudt af en rejse til udlandet
								(juni-oktober 1873) og af en længere stilstand i arbejdet i sidste
								del af 1874. I oktober 1874 udkommer de første to kapitler af
								romanen som nævnt i første nummer af Det nittende
									Aarhundrede sammen med essays af brødrene Brandes.I sine breve i 1875-76 klager J.P. Jacobsen jævnligt over, hvor
								langsomt det går med at skrive, og hvorledes han ser sig gal på
								Marie Grubbe. I en hilsen til fru Emilie Brandes i et brev til G.
								Brandes d 20. marts 1876 skriver han, at »Saa er De saa god at
								spørge til Marie Grubbe, og jeg maa
								mismodigt berette, at det er det langsommeligste og uomgængeligste
								Fruentimmer, der kan gaa i et Par Sko med Rosetter paa. Jeg ved ikke
								alt det Onde, jeg vil sige om hende, hvordan hun pludselig bliver
								stædig og ikke vil gaa af Pletten, og hvordan hun engang imellem
								hele Timer kan tygge paa en Replik og endda ikke faa den sagt, men
								saa bliver jeg forsonligere stemt og giver hendes Ungdom Skylden og
								haaber paa, at hun, ligesom hun bliver ældre, ogsaa skal blive
								stadigere og mindre lunefuld« (G. Brandes, Samlede Skrifter, III, 1900: 53). Til Edvard Brandes
								skriver han den 6. januar 1876, at »Du vil høre noget om mig!
								Herregud, hvad siger ikke den koparrede Jens fra Korsør [dvs. Jens
								BaggesenJ: »det evindelige Dagdriveri som man kalder skabende Geni.«
								Bare jeg havde afskabt det Fruentimmer, vi gaar her og glor paa
								hinanden og ser os gale paa hinanden Dag ud og Dag ind, det er
								ligesom et ulykkeligt Ægteskab, hu! og saa har jeg alle hendes Mænd
								og Galaner oven i Købet og Præster og Skarprettere og Kammerpiger og
								Landskaber og Stuer og ... naa.«Til sidst arbejder han under stærkt pres fra sin bogtrykker: »Græbe
								trykker i den ene Ende af min Bog, og jeg skriver i den anden« (A.
								Linck, 1926: 90). Og så endelig - i december 1876: »Og det begav sig
								den 4de om Aftenen i et forrygende Vejr, at jeg bragte de sidste
								Blade af Marie Grubbe paa Postkontoret. At tænke sig, at jeg er
								bleven færdig!«De sidste blade blev således sendt til opsætning kun 10 dage før
								romanen lå færdigtrykt. En forbløffende hurtig bogproduktion! I dag
								opfattes det som hurtigt, hvis et manuskript sættes og trykkes på
								under et par måneder.Historiske studierUnder arbejdet med sin roman har J.P.Jacobsen, som han jo fortæller
								Edv. Brandes i sit brev, med stor ihærdighed studeret historisk
								materiale om det 17. århundrede på Det kongelige Bibliotek. Ud over
								nogle skilsmisseakter optrykt i Dansk Museum
								(1782) har han stort set været på bar bund, idet der ikke fandtes en
								samlet oversigt over Marie Grubbes liv, familie og den historiske
								sammenhæng, de indgår i (jvf. »Tillæg«). De fleste af sine studier
								foretog han på Det kongelige Biblioteks læsesal, og han har
								omhyggeligt noteret sig både titler og signaturer til bibliotekets
								kataloger. Han har endvidere foretaget egentlige arkivstudier,
								hvilket fremgår af »Beretninger fra det kgl Gehejme-Arkiv«, hvori er
								nævnt »Cand. phil.J.P.Jacobsen, for hvem det den syvogtyvende Marts
								[1875] blev tilladt at meddele ham cultur- og personalhistoriske
								Oplysninger i Perioden 1600-1720« (Borup, 1924). I besøgsprotokollen
								oplyses, hvilke værker han her har haft adgang til.Hans studier har været omfattende og har angået alle forhold, lige
								fra personalhistorie, topografi, tale- og skriftsprog,
								kulturhistoriske og historiske og religiøse forhold til klæder,
								sæder og skikke i hverdagsliv og fest i mangfoldige og rige
								detaljer. Han har endog på gult papir kalkeret kobberstik med
								portrætter af bl.a. Ulrik Christian Gyldenløve og af forskellige
								standstyper (se faksimiler heraf hos Borup, 1924).Der skal ikke her redegøres nærmere for den store mængde af kilder og
								historiske tekster, som man véd J.P.Jacobsen har studeret En sådan
								redegørelse findes hos Borup (1924). Nedenfor side 235 optrykkes en
								liste over kildeme, ligesom der henvises til Borups noter.At J.P.Jacobsens 'research' har været overordentlig grundig og
								systematisk, kan der således ikke være tvivl om. Det har da også sat
								sit præg på f.eks. romanens detailrigdom i beskrivelser af
								klædedragter, genstande og sceniske omgivelser, ligesom stort set
								alle navnene -også bipersonernes - har historisk belæg.
								Til trods herfor er romanen alligevel afvigende fra de historiske
								omstændigheder på en række punkter, hvilket er faldet læsere, der
								indskrænker Fru Marie Grubbe til udelukkende
								at være en historisk roman, for brystet. At disse »afvigelser« så i
								et andet perspektiv er med til at underbygge romanens kunstneriske
								egensindighed, er en anden historie.GuvemanteromanerDet hører også med til romanens tilblivelseshistorie, at J.P.Jacobsen
								under udarbejdelsen af Fru Marie Grubbe i
								perioder havde skrivebesvær. I disse perioder læste han bl.a. store
								mængder af datidens triviallitteratur - op til 10.000 sider om
								måneden (han førte nøje regnskab med mængden af læste sider). Han
								læste bl.a. de såkaldte guvernanteromaner. Et indirekte indtryk af
								sådanne stunder - melankolske, kunne man måske kalde dem -
								får man i et brev til Vilhelm Møllers hustru Agnes d. 9. december
								1873: »Min Tid er optaget af meget lidt interessante Beskjæftigelser
								1) at gaa Toure, jeg ved Intet mere Kjedsommeligt, 2) at læse
								Physiologi og daarlige Romaner, 3) at spille Skjærvinsel og Whist,
								4) at være gnaven. Ved Siden heraf lever jeg i lykkelig Uvidenhed om
								hvadsomhelst Nyt - indenlandsk og udenlandsk - Litteratur og alt det
								Andet. Jeg læser min Morgenpost og det er alt.«Hvilken indflydelse bl.a. guvernanteromanerne har haft på romanen,
								skal ikke her diskuteres - for i hvert fald én læser,
								Torben Kragh Grodal, har de haft problematisk indflydelse på den: de
								har forlenet den med et lag af tildækkede og forskønnede klichéer,
								f.eks. »rosekærlighed« (Kragh Grodal, 1985: 259). En interessant
								pointe i en i øvrigt ganske litteraturfjendsk kommentar.Påvirkninger?Det er et udbredt dogme i litteraturen om J.P.Jacobsen, at Fru Marie Grubbe er påvirket af Gustave
								Flauberts Madame Bovary (1856-57) -dog uden
								at der endnu er nogen, der har efterprøvet, endsige argumenteret
								nærmere for, påstanden. Den marxistiske litteraturteoretiker Georg
								Lukacs kommenterer den som historisk roman i forlængelse af
								Flauberts Salammbo (1863), men uden at
								knytte en egentlig sammenhæng (OMG 260fE). Adskillige har ment, at
									Fru Marie Grubbe er blevet påvirket af
								f.eks. Prosper Mérimées historiske roman Chronique du regne de Charles 9. (1829), at dens
								»interieurer« har aner i Christian Winthers novelle »En Aftenscene«
								(1843) og P.V.Jacobsens tragiske skuespil Trolddom (1847), og at Søren Kierkegaard har haft
								indflydelse på bl.a. portrættet af Sti Høg. Man har også forsøgt at
									 påvise inspiration
								fra Ivan Turgenjev. Men som Johan Fjord Jensen i Turgenjev i dansk åndsliv (1961) gør opmærksom på, er det
								vanskeligt overhovedet at finde belæg for sådanne påstande. Også
								selv om man véd, at J.P.Jacobsen både læste og var begejstret for
								f.eks. Turgenjev. Fjord Jensen skiver direkte, at Jacobsen vel var
								den af århundredslutningens digtere, der forholdt sig mest
								selvstændigt til de litterære indflydelseskilder, og at hans
								romanform synes at være uden egentlige forbilleder i den for ham
								tilgængelige romanlitteratur. Og guvernanteromanerne forekommer da
								også - hvis man partout vil diskutere påvirkninger - at
								være en lige så oplagt kilde til inspiration som den lidt for
								oplagte kanon af estimerede forfatterkollegaer, de være sig
								»historiske« (Mérimée), »naturalistiske« (Flaubert) eller
								»impressionistisk naturskildrende« (Turgenjev).Modtagelsen»Man tage sit Publikum saa fint, saa skarpt, saa dristigt, saa
								fantasirigt og intelligent, som man kan og evner, akkurat som man
								kan og evner, ikke mindre.« (J.P.Jacobsen, 30. marts 1880
							Thisted).ForventningerDe første reaktioner på Fru Marie Grubbe er
								tydeligvis præget af det, man med Hans Robert Jauss kan kalde en
								bestemt forventningshorisont På baggrund af samtidige litterære,
								kulturelle og æstetiske normer og idealer har man særlige
								forventninger til det man læser. Det er en sådan horisont af
								forventninger og kulturelle koder, der er med til - ofte indirekte -
								at præge en given samtids læsemåder og vurderinger. Et nyt værk kan
								ændre gældende forventninger, og der kan da - for senere læsere -
								iagttages en synlig afstand mellem den på forhånd givne
								forventningshorisont og det nye værk. Det kan, skriver Jauss, føre
								til en »horisontændring«, idet det nye værk negerer velkendte
								erfaringer eller gør nye, for første gang formulerede erfaringer
								bevidste, som æstetisk afstand. Den kan konkretiseres, fortsætter
								Jauss, på baggrund af publikums reaktioner og kritikkens dom (se
								Jauss i M. Olsen m.fl. (red.), Værk og
								læser, 1981).  I
								J.P.Jacobsens samtid var to typer af danske romaner dominerende: den
								historiske roman og den såkaldte dannelsesroman. Begge havde
								opbygget bestemte (genrekonventionelle) forventninger hos såvel det
								læsende publikum som kritikerne. Derudover prægede den nye
								- brandesianske - strømning, der gik under
								navnet »naturalisme«, samtidens forventninger.En historisk roman?Den danske historiske roman var i Jacobsens samtid først og fremmest
								repræsenteret ved Carit Etlar og H.F. Ewald, men havde aner i f.eks.
								B.S. Ingemanns første roman Valdemar Seier
								(1826). H.F. Ewald havde på det nærmeste sat sig for at genskrive
								den danske historie i romanform og skrev i alt 19 romaner. De var
								meget populære og udgjorde et ideal for den historiske roman ved at
								være historisk korrekte og ved altid at medtænke den store
								danmarkshistorie, men er aldrig blevet tillagt større litterær
								værdi.De fleste af anmelderne er optaget af Jacobsens måde at nytænke den
								(nordiske) historiske roman på.Edvard Brandes skriver i en anonym anmeldelse i Berlingske Tidende d 21. december 1876, at den er skrevet
								med en »saa ubestridelig Virtuositet i en bestemt Retning, at
								Læseren uvilkaarlig vil føle sig fængslet deraf som Noget, der staar
								endeel over, hvad der bydes i de fleste andre historisk-romantiske
								Skildringer af svundne Aarhundreder«, og at skildringen beror »paa
								en med næsten photographisk Noiagtighed udmalet Detail« (samtlige
								anmeldelser citeres fra OMG). Vilhelm Møller slår i Nutiden i Billeder og Text d. 31. december
								1876 fast, at »Vor Literatur ejer intet Digterværk, som bringer os i
								den Grad sanddru og tillige saa fint udførte, saa genialt
								komponerede Skildringer af vort Folks tidligere Historie; hvilket
								Spring er der f.Ex. ikke mellem de ældre Romaners stereotype og
								selvlavede Jargon og denne saa omhyggeligt aflurede, saa sikkert
								holdte og nuancerede Konversationstone og Brevstil!« Endelig
								sammenligner Georg Brandes i sin anmeldelse - skrevet i en noget
								mere kølig og kritisk tone end de to andres - udvalgte beskrivelser
								fra Fru Marie Grubbe med tilsvarende
								(anonymt citerede) beskrivelser i H.F. Ewalds Den
									skotskeKvinde paa Tjele (1871) - en nådesløs
								sammenligning, der hylder Jacobsens stil og lægger Ewalds i ruiner.Flere af de andre anmeldere er, omend i mindre grad, også begejstrede
								for bogens stil og dens måde at forny den historiske roman på -
								f.eks. M. Galschiøt, der i Dagbladet d. 19.
								december 1876 er kritisk over for romanens form, men som dog
								bemærker, at »vi i hele vor bindstærke Literatur af historiske
								Romaner ikke mindes nogen Scene, der overtræfFer de bedste blandt
								disse.«Andre er mere beske. Otto Borchsenius kritiserer indgående Jacobsens
								forsøg på at imitere det 17. århundredes talte sprog, og Carl Ploug
								savner respekt for de store begivenheder i danmarkshistorien.Det er således tydeligt, at romanen blev vurderet ud fra en klar
								forventning om, at den som historisk roman skulle genskabe et historisk miljø så korrekt som muligt. Det er
								klart, at Jacobsen selv med sin undertitel har lagt op til en sådan
								læsning, men det er lige så tydeligt (sagt med historisk
								bagklogskab), at romanen benytter et nøje
								udforsket historisk materiale samtidig med
								at den løsriver sig fra dette historiske
								forlæg. Hvor den på ét niveau tager sig ud som et forsøg på
								»objektivt« (eller mimetisk) at genskabe en svunden tid, skaber den
								på et andet niveau sit eget univers i sin egen stil og efter sine
								egne love.Det har man på en måde allerede lokaliseret i de samtidige
								anmeldelser - nemlig der, hvor man kritiserer eller hylder romanens
								historiske dimensioner samtidig med at man løsrevet herfra vurderer
								den som - i det mindste stedvis - kunstnerisk vellykket, nyskabende
								og original (det gør samtlige anmeldere, selv de mest kritiske). Det
								kommer også til udtryk især i brødrene Brandes' og V. Møllers læggen
								hovedvægt på stilen og ikke det historiske.
								På denne måde spiller romanen op til forventningerne om, hvad en
								historisk roman er, samtidig med at den provokerer og underminerer
								dem.Romanens dobbelthed af at være historisk genskabende og selvstændigt
								fabulerende bliver med tiden lettere at fa øje på, og kommenteres
								indsigtsfuldt i 1904 af Georg Brandes, der i »Marie Grubbe endnu
								engang«, en anmeldelse af Severin Kjærs historiske værk Erik Grubbe og hans tre Døtre (1904),
								skriver, at »naar man nutildags har saa magelig Lejlighed til at
								gjøre sig bekendt med det Stof, som i sin Tid J.P.Jacobsen møjsomt
								maatte udforske uden at kunne naa til en fuldstændig Oversigt
								derover, saa fængsler det En, i saa skarpe Omrids at kunne overskue,
								hvad han har brugt, hvad han har ændret og hvad  han har tildigtet. Det, han har
								kunnet anvende, har han paa ethvert Punkt saaledes levendegjort, at
								det Historiske stikker i det Digteriske som Skelettet i det levende
								Legem. Det Allermeste er helt hans eget, og Romanens Værd beror
								selvfølgelig alene paa det, som stammer fra ham. / Ved Sammenligning
								af Historien med Digterværket slaar det En, at hvad der i Romanen
								findes af finere Sjæleliv og højere Følelse ene og alene har
								Jacobsen til Ophav. Den historiske Virkelighed var for alle
								Personernes Vedkommende forskrækkelig plat. Dernæst bliver det
								paafaldende, at trods det Præg af gammel Stil, der ligger over
								Romanen, er ikke blot de Optrædende moderniserede, men selve
								Tidsaanden er i den langt mindre barbarisk end den var. (...) Men
								alt det Moderne i Fru Marie Grubbe bliver En
								klarere ved Indsigten i det rent historiske, hvorover Romanen er
								bygget« (Brandes, Samlede Skrifter, V,
								1905:320-21 hhv. 324).En sønderslået statue?I første halvdel af det 19. århundrede udvikles og konsolideres i
								dansk litteratur et ideal, som man siden hen har kaldt for
								dannelsesromanen. Genrens danske hovedværk er som bekendt M.A.
								Goldschmidts Hjemløs fra 1853-57. Den har
								til hensigt at give en fremstilling af et enkelt individs historie,
								fra de første kim »hjemme« over en konfliktfyldt dannelsesproces
								»ude«, for at lade personen finde sig selv, vende »hjem« som fuldt
								udviklet og helt individ i harmoni med en overindividuel, universel
								orden. Det er denne orden, der udgør romanens perspektiv og som
								styrer dens handling - den er med andre ordjlnalt orienteret. »Mennesket er til for at erkjende
								Ordenen og bringe sig i Orden«, som Goldschmidt skriver.Under og efter det »moderne gennembrud« i Jacobsens samtid forskydes
								genren i retning af den såkaldte udviklingsroman, som lægger vægt på
								en ikke helt så optimistisk tænkt proces i fortællingen om et
								enkeltindivids forsøg på, ikke at erkende en overgribende orden, men
								at erkende eller ville sig selv. Det er ofte en desillusionsroman
								-og lykkes det ikke for hovedpersonen at bringe sig i orden, lægges
								vægten ofte på sociale og biologiske årsager. Udviklingsromanen er
								således årsagsbestemt, den er kausal i sit
								perspektiv. Men ideen om at lade romanen have en bestemt persons
								skæbne i fokus 
								fastholdessom i f.eks. Herman Bangs naturalistiske sammenbrudsroman
									Haabløse Slægter fra 1880, Henrik
								Pontoppidans udviklingsroman LykkePer fra
								1898-1904 eller Martin Andersen Nexøs socialistiske dannelsesroman
									Pelle Erobreren fra 1906-10.Det er tydeligt, at man i modtagelsen af Fru Marie
									Grubbe har forventninger og stiller fordringer, der ligger
								tæt op af i hvert fald den side af dannelsesromanens overleverede
								idealer, der går ud på, at hovedpersonen skal være i centrum og
								gennemløbe en 'organisk' beskrevet udvikling, formidlet over
								bestemte skelsættende begivenheder.Samtlige anmeldere kommenterer da også den måde, hvorpå Marie Grubbes
								udvikling beskrives i Jacobsens roman. De fleste kritiserer den for
								at være for sammenhængsløs, uorganisk, uformidlet springende.
								Sådanne forbehold formuleres mest prægnant af M. Galschiøt i Dagbladet d. 19. december 1876, der om Marie
								Grubbe fastslår, at »hun er (...) bleven en sønderslaaet Statue, en
								Række Brudstykker, fortrinlige hver for sig, men ingenlunde alle
								saadanne, at man kan faa dem til at passe sammen. Der er kommen
								Spring i hendes Udvikling, enkelte umotiverede og ikke let
								forklarlige Handlinger, navnlig i de senere Perioder af hendes Liv,
								hvor hun daler fra Hæder og Ære til Usselhed og Vanære. Ting, som
								ikke harmonere med det Billede af hendes Karakter, som man har
								dannet sig, og som derfor svækker den Sympathi og Interesse, som man
								fra først af følte for hende.«Ikke alle er helt så tydelige i kritikken. Alligevel må den siges at
								være gennemgående. Selv den ellers så positive Edvard Brandes er i
								sin anonyme anmeldelse nærmest besværgende, når han skal finde
								helhed i romanen, samtidig med at han indirekte bemærker dens
								sammenhængsløshed. Han skriver først, at skildringen »giver hele
								Tidsbilledet et Præg af sluttet og planmæssig Eenhed, i hvilket hver
								Mosaikstift passer til den anden«. Senere i samme anmeldelse skriver
								han så, at »Det Baand, der holder de enkelte Skildringer sammen, er
								i Grunden kun Marie Grubbes Person og Skjæbne, om hvilken
								Fortællingen i det Væsentlige dreier sig; af og til kan det endog
								hænde, at Læseren ogsaa glemmer hende en Stund over de livlige
								Billeder, som episodisk indskydes«.De fleste betragter »Interieurer« i undertitlen som en søgt eller
								dårlig undskyldning for dette tilsyneladende ufærdige eller  usammenhængende i romanen
								- akkurat som i Sigurd Mullers reaktion på »Af Maria Grubbes
								Barndom«.Den måde, hvorpå Fru Marie Grubbe således
								provokerede - eller skuffede - forventningerne hos kritikere, der
								gerne så perspektivisk sammenhæng og organisk orden i en given
								romans beskrivelse af sin hovedperson, er med til at sætte romanens
								egensindige karakter i relief Den harmonerede ganske enkelt ikke med
								de herskende idealer -havde sine egne idealer og fordringer. De
								blev, hvad angår den manglende enhed, betragtet som mere
								problematiske end i de franske romaner af især Mérimée, men også
								Flaubert, Zola og Balzac, som man anså den for at være beslægtet med
								- og det hvad enten man betragtede disse forbilleder som
								problematiske (Otto Borchsenius) eller ideale (G. Brandes).At dette tilsyneladende sammenhængsløse imidlertid ikke var en
								tilfældighed eller et resultat af manglende evne, men af det, som G.
								Brandes i en kommentar til »Interieurer« i romanens undertitel
								kalder »et kunstnerisk Princip«, demonstreres til fulde af de
								berømte, nærmest udviklingsløse »lyriske tableauer« i Niels Lyhne (1880). Variationer af dette
								kompositoriske og stilistiske princip genfindes endvidere i
								Jacobsens brug af fortættede og sammensatte billeddannelser i de små
								prosatekster - især i »Fra Skitsebogen« (1882), der kan læses som en
								artistisk udfoldelse af Marie Grubbes drøm »om det slumrende Slot,
								som Roserne skjulte« (se side 167), og som nok er den tekst i
								Jacobsens forfatterskab, der mest suverænt behersker en sådan
								»ruinøs« poetik (jvf herom i Jørn Erslev Andersen, Dryssende roser. Essays om digtning og
								jllosoji, 1988).Først langt senere er dette kunstneriske princip i romanen blevet
								anerkendt, af bl.a. Robert Musil, men også til stadighed
								problematiseret. Romanen bryder således også på dette punkt med en
								række genrekonventioner, samtidig med at den udpeger nye. De har
								imidlertid vist sig ikke at kunne indfris i form af en egentlig
								virkningshistorie. Som historisk roman har den, bortset fra Sophus
								Michaelis' Æbelø (1895), stort set ingen
								indflydelse haft - og dens beskrivelse af Marie Grubbe har kun haft
								betydning for ét markant værk, nemlig August Strindbergs sørgespil
									Froken Julie (udgivet 1888), der er
								inspireret af hans planer frem til 1882 om at dramatisere netop Fru Marie Grubbe (jvf Bergholz, 1972).NaturalismenI sin anmeldelse i Nær og Fjern d 25. marts
								1877 indleder Otto Borchsenius med at slå fast, at man kan
								karakterisere »Fru Marie Grubbe som et
								praktisk poetisk Forsøg paa at realisere den Brandes'ske Skoles
								litteraire Theorier« og at »vi endelig her have en Forfatter, der
								for Alvor har fulgt de saa ofte givne og gjentagne Raad om at gaa i
								Lære hos Taine og Mérimée«.Disse råd stammer fra Georg Brandes. Med sin afhandling Den franske Æsthetik i vore Dage (1870) om
								den franske positivist H. Taine, hvis værk Den
									engelske Literaturs Historie udkom på dansk i 1874-77, med
								sin oversættelse af den engelske filosof John Stuart Mills Kvindernes Underkuelse (1869) og med sine
								forelæsninger om »Hovedstrømninger i det 19. Aarhundredes Literatur«
								(fra 1871) indvarslede han naturalismen (af fransk naturaliste: naturforsker), en litterær
								retning, der i løbet af det 19. århundredes midterste del opstår i
								Frankrig og derfra breder sig til de øvrige europæiske lande. Den er
								karakteriseret ved at overføre en naturvidenskabelig metode på
								litteraturen med krav om realisme, objektivitet og videnskabelig
								holdning, samt ved at afvise kristne og metafysiske tankegange.
								Mennesket opfattes som et biologisk væsen, og driftsliv, arv og
								miljø tillægges afgørende betydning. Det menes endvidere at være
								styret, determineret, af love, som det ikke kender til, eller kun
								langsomt kan gøre sig bevidst Disse »materialistiske« træk knyttes
								ofte sammen med en pessimistisk livsholdning.Vilhelm Møller havde i sit Nyt dansk
								Maanedsskrift lanceret en anden side af naturalismens bagland
								end den af Brandes introducerede: Darwins udviklingslære, hvis
								hovedværker J.P. Jacobsen oversatte i begyndelsen af 18 70'erne.Netop J.P. Jacobsens naturvidenskabelige baggrund, hans optagethed af
								Darwin, bekendtskabet med de naturalistiske bannerførere og hans
								omhyggelige og systematiske forstudier til Fru
									Marie Grubbe gjorde det næsten naturligt at betragte
								romanen som et forsøg på at lave regelret naturalisme. Når dertil
								kommer, at en Prosper Mérimée akkurat som Jacobsen lod sin roman Brødrene. Krøniker fra Carl IX's Tid (på
								dansk 1832) foregå i historisk tid, og at en Gustave Flaubert havde
								begået værker som Madame Bovary og Salammbo, ja, så var der  ikke meget at være i tvivl om:
									Fru Marie Grubbe er naturalistisk,
								materialistisk og darwinistisk.Reaktionerne herpå var delte. Brødrene Brandes var uofficielt de mest
								skeptiske over for romanens naturalistiske sider - på det
								punkt skuffede den dem. Næsten alle andre anmeldere betragtede den
								derimod som regelret naturalisme, og vurderede den på den baggrund
								forskelligt: Borchsenius og Ploug meget kritisk, især over for dens
								angivelige »realistiske Pessimisme« (Borchsenius) og dens lidet
								opbyggelige karakter (Ploug), mens Henrik Jæger er den mest
								positive.Hvad angår det »materialistiske« portræt af Marie Grubbe, er det
								interessant at læse to kvindelige anmeldere: Camilla Collett og Eva
								Brag. Begge anerkender romanens litterære kvaliteter, men vurderer
								på baggrund af etiske kønsholdninger dens beskrivelse af Marie
								Grubbe forskelligt Camilla Collett ser i sin anmeldelse »Fra de
								Stummes Leir« i Ny Illustreret Tidende
									(Kristiania) d. 4. februar 1877 Marie Grubbe som
								repræsentant for en stærk og selvstændig fremtidens kvindetype, mens
								hun problematiserer den »Grusomhedens Vellyst«, hvormed hun mener
								Jacobsen skildrer hende. Eva Brag advarer i sin anmeldelse i Goteborgs Handels- og Sjqfartstidning d. 5.
								maj 1877 mod denne »på det sensualistiska drommeriets område«
								aldeles umoralske og usædelige roman.Af stort set alle reaktioner fremgår det således, at man i
								forlængelse af Georg Brandes' kritiske virksomhed nærmest gik og
								ventede på udgivelsen af en dansk naturalistisk roman. Med Fru Marie Grubbe mente man så endelig at fa
								en sådan programroman. Men som Brandes-kredsen uofficielt, og
								kritisk, mente det, er det ikke muligt at være helt så entydig i sin
								dom. Romanen vægrer sig også på dette punkt ved at være entydig -
								ved bl.a. at være for stilbevidst, for brudt i sin komposition og
								for uklar i sit debatterende og filosofiske ærinde.I marts 1880 skriver Jacobsen i et brev til Edv. Brandes, at »Det er
								i Naturvidenskaben bleven Mode i den senere Tid at sige at der er
								bleven lagt for megen Vægt paa Udviklingshistorien. Den Beskyldning
								kan ikke med Grund udslynges mod works of fiction; thi her er der
								næsten altid kun Tale om færdige Tilstande, selv hvor der er gjort
								Forsøg paa det er det aldrig virkelig Udvikling, det er kun en vis
								fast Form, der Ark for Ark nuanceres rigere og rigere, understreges
								mer og mer. Der er Muligheder i dem til alt muligt, derved vinder de
									 naturligvis i
								Fasthed, man ikke i Liv. Den virkelige Udviklingshistorie (»voir
								venir les choses«) er det der bør lægges Vægt paa nu af dem der kan,
								selv med Fare for at Karaktererne skal synes at mangle Sammenhæng.
								(I Virkeligheden er der enkelte Sider i Menneskene, der ikke hænger
								sammen; hvor skulde ogsaa en saa complex, saa mange Steder fra
								hentet, uddannet og paavirket Ting som den aandelige Side af et
								Menneske, være organisk hel). Naturligvis skal der være Sammenhæng i
								det hele Store, men hvis Bøgerne ikke skal blive hele
								Conversationslexica for Menneskekundskab maa man stille Fordringer
								til Publikums Intelligens og ikke ængstelig og omhyggelig trække et
								rødt Ankertoug igjennem alle en Figurs Stadier og Phaser.«Denne distance til såvel forenklede naturalisme-forståelser
								(»udviklingslæren«, herunder »darwinismen«) som dannelses- og
								udviklingsromanernes røde ankertove var allerede på spil i
								konfrontationen mellem Fru Marie Grubbe og
								det, Jacobsen ved udgivelsen af den kaldte »de i vor Literaturkritik
								mest gængse Anskuelser.« En æstetisk afstand, som ikke med det samme
								lod sig overskue.»En ny Literaturperiode«?»Der begynder altså nu i Danmark en ny Literaturperiode,« skrev
								Amalie Skram ligefrem i sin anmeldelse af romanen i Bergens Tidende d. 17. februar 1877. Det
								skal selvfølgelig ses i lyset af, at hun selv opfattede sig som
								naturalist; men med sin formulering sammenfatter hun også en udbredt
								enighed, der helt tydeligt prægede modtagelsen af Jacobsens roman
								- at den er skelsættende i dansk (og nordisk) litteratur.
								Med sin mærkelige blanding af på én gang at være en videnskabeligt
								udtænkt historisk roman, en frit fabulerende »sensualistisk«
								fantasi, en episodisk-opbrudt »ikke-roman«, en stilmæssig uhørthed
								og en naturalistisk programroman om en ikke-opbyggelig, driftsstyret
								kvindeskæbne udfordrede og provokerede den sin samtid På centrale
								punkter (stil og form især) tilsidesatte den dele af samtidens
								forestillinger om de regler, en roman burde skrives efter.Førte det til en »horisontændring«? Ikke i den litterære praksis.
								Jacobsens skæve skrivemåder var på en mærkværdig måde lokale, og
								hans stil og psykologi ikke sådan at placere. I den tyske reception kan det feks. nævnes, at
								bl.a. Rainer Maria Rilke og Arnold Schonberg  opfattede ham som en 90er-digter (jvf Bengt
								Algot Sørensens bidrag til J. P. Jacobsens
								Spor, 1985). »Horisontændringen« angik derfor snarere samtidens
								og eftertidens principielle måde at opfatte prosalitterær stil og
								form på. I dette æstetiske perspektiv er den til gengæld
								uomgængeligt nyskabende - og har som sådan langt fra udspillet sin
								rolle som inspirerende provokation.Romanen - analytiske rids Tolkningernes Marie GrubbeFra modtagelsen af Fru Marie Grubbe i 1876-77
								og frem til i dag er det især Jacobsens portræt af den kvindelige
								hovedperson, der har optaget sindene. Analyserne heraf samler sig i
								forskellige overordnede tilgangsvinkler, hvoraf i hvert fald tre har
								været gennemgående.l) »Dyret i Mennesket«. Når Jacobsens
								opfattelse af sin hovedperson (og hans kvindesyn) skal opsummeres,
								er der ét bestemt sted i romanen, der altid
								citeres. Nemlig dér, hvor Jacobsen bryder fiktionen og forklarer
								Maries fascination af Søren Ladefoged på denne måde: »... der var i
								denne Selvnedværdigelse en sælsom Nydelse, som halvt var i Slægt med
								grov Sandselighed, men ogsaa i Slægt med det, der regnes for det
								Ædleste og Bedste i Kvindens Natur. - Men saadan var jo ogsaa det
								Ler blandet, af hvilket hun var skabt -.«(se side 176).Marie Grubbe tolkes her oftest som billede på kvindens væsen i
								Jacobsens univers. Som et menneske-dyr med kulturelt formede, men
								dybe, instinkter, der peger i to retninger. På den ene side et
								instinkt for at underkaste sig manden - et seksualinstinkt med
								masochistiske træk. På den anden side noget ædelt, det
								følelsesmæssigt forfinede i kvinden - moderinstinkt, kvindelig
								ophøjethed o.lign. Konflikten mellem disse to sider er blevet
								opfattet forskelligt. Vilhelm Andersen betragter uden videre Marie
								Grubbe som et hundyr, en »idealisering nedefter, ned imod
								Menneskedyret, som Naturalismen i det hele har for Skik« (OMG, 341).
								Sven Møller Kristensen mener derimod, at Jacobsen lægger »lige meget
								vægt på 'mennesket' og på 'dyret'« (OMG, 304).I forlængelse af især betragtninger som Vilhelm Andersens læses Marie
								Grubbe gerne som repræsentant for en naturalistisk (ofte  uddybet som »darwinistisk«)
								livsholdning, hvor man fæstner sig ved forestillingen om »Dyret i
								Mennesket«: Marie som et naturaliseret udtryk for menneskenes
								kønsbestemte måde at være styret på af uerkendte naturlige,
								biologiske eller »dyriske« kræfter (instinkter, drifter o.lign.).
								Denne »styring« kan så fortolkes forskelligt. Møller Kristensen når
								feks. frem til, at der i romanen findes et monistisk eros-motiv,
								hvor eros menes at være det eneste styrende princip. Jørgen Ottosen
								fremlæser derimod en dualisme, hvor mennesket opfattes som styret af
								to modstridende kræfter, »en dyrisk og en åndelig eller sjælelig
								del« (OMG, 334). Frederik Nielsen finder også frem til en
								dobbelthed, som han bestemmer som udtryk for menneskets »tvedelte
								natur« (Nielsen, 1953), et led i kampen mellem »høj og lav«, som han
								betegner som »algolagni«, dvs. vellystfølelse ved at lide eller
								volde smerte. Med udgangspunkt i Marie Grubbe-portrættet har Jørn
								Vosmar foretaget en differentieret analyse af netop »algolagniens
								problemfelt« i perspektivet af, hvad han kalder misforholdet mellem
								idealer og vilkår (Vosmar, 1984: 315ffi).2) Marie Grubbe og Jacobsens psyke. Siden i
								hvert fald Olle Holmbergs opsats »Darwinistisk människoskildring«
								fra 1930 har der været en udpræget tilbøjelighed i
								Jacobsen-forskningen til at løse gåden Marie Grubbe ved at gøre
								hende til et billede på psykiske træk ved Jacobsen selv.
								Hovedfortalerne for denne tendens er Frederik Nielsen og Jørgen
								Holmgaard. Nielsen opfatter Marie Grubbe som et resultat af
								Jacobsens egen »algolagni«, mens Holmgaard betragter romanen som et
								aftryk af Jacobsens bevidsthed. Den viser sig i Holmgaards
								psykoanalytiske perspektiv at være »masochistisk«. Han konkluderer,
								at romanen er udtryk for »en gennemarbejdning af Jacobsens ødipale
								problematik«, dvs. af hans stærke »moderbinding« (jvf Holmgaard,
								1976: 77 hhv. 131 fE). Holmgaards driftbesatte tekst har i
								forlængelse heraf snarere Jacobsen end romanen i psykoanalytisk
								konsultation.3) Marie Grubbe og mændene. Spillet mellem
								Marie Grubbe og de mænd, hun møder undervejs, læses som regel som et
								gennemløb, hvor hun først i Søren Ladefoged finder en mand, der dels
								er jordnær, stærk og »udelt«, dels begærer hende direkte og
								utilsløret uden splittede følelser, og som derfor kan modsvare
								hendes erotiske længsler og krav om absolut hengivelse. Marie er da
								blevet tolket som billede på f.eks. en stærk, en sadomasochistisk,
								en naturlig, en forfalden,  en uskyldig eller en uhæmmet driftsstyret kvindetype. Og mændene,
								med undtagelse af Søren Ladefoged (og Remigius), som splittede,
								refleksionssyge, uharmoniske, falske, drømmende, melankolske,
								dominerende, svage, plumpe eller gejle væsener, der ikke
								korresponderer med Marie som repræsentant for den kvindelige natur
								og det deraf afledte krav om absolut og ligefrem hengivelse.Den kvindelige hovedperson, J.P.Jacobsen har indskrevet i sin roman,
								er således blevet gjort til genstand for ganske mange og forskellige
								fortolkninger af de mange kritikere. I det følgende tilføjes endnu
								et spor.SpejlingerI en kommentar til Fru Marie Grubbe i sin
								afhandling J.P. Jacobsens
									»Mogens« (1968) går Jørgen Ottosen i rette med Johan Fjord
								Jensens og Sven Møller Kristensens forskellige måder at forstå Marie
								som »naturkvinde« på. Han konkluderer, at hendes rolle ret beset
								består i »at være en spejlingsfigur for de mænd, hun kommer i
								kontakt med, og hun reagerer på samme måde i alle forholdene, nemlig
								som den harmoniske, konfliktløse kvinde« (OMG, 343).At Marie er en spejlingsfigur for mændene i romanen, lyder rimeligt
								nok. Men glemmer Ottosen ikke, at Marie nok
								så ofte aktivt, og ikke kun konfliktløst
								passivt, selv spejler sig i den mand, hun i
								en given situation er i selskab med - først og fremmest gennem
								idealiseringer og håbefulde forventninger til ham? Og at det har den
								effekt, at kan denne modspejlende aktivitet ikke finde sted, dvs.
								manden ikke leve op til forventningerne og idealiseringerne, ja, så
								mister spejlet sin glans og forvandles til et vrængende troldspejl?I stort set alle tilfælde er der en overflade, som for Marie er
								attråværdig (Gyldenløverne), fascinerende (Sti Høg) eller acceptabel
								(Palle Dyre), men som eroderes af selvoptagethed, forfaldenhed,
								grusomhed, plathed Begge veje rundt - både i mændenes spejlinger af
								Marie og hendes af dem. For mændene, fordi hun protesterer mod deres
								tilforordning af hende som marionet i deres sociale univers, for
								Marie, fordi mændene svigter hende i deres selvtilstrækkelighed
								Undtagelsen herfra er Maries optagethed af Remigius - men han viser
								sig jo som bekendt at være et dødeligt forgængeligt glansbillede.
									 Først med Søren
								Ladefoged får hun et modspil, hvor begge kan spejle sig aktivt og
								friktionsløst i hinanden. Hvilket er det samme som at optagetheden
								afspejlingen ophører. Her kan deres både ligefremme og sammensatte
								»naturer« komme til deres ret.Høj og lavBeskrivelsen af Sørens og Maries forhold står i skarp kontrast til
								beskrivelserne af Maries tidligere forhold, hvor de kulisse- og
								scenebevidste aktører, mænd såvel som kvinder, fremstilles som
								perverterede (uharmoniske, splittede) af kulturelle, religiøse,
								karrieremæssige, pengegriske, standsmæssige, intrigante dobbeltspil,
								beskrevet med en næsten marionet-agtigt barok og intenst udleverende
								koncentration. En afstand i beskrivelse, som også synes at pege på
								en kvalitativ afstand de sociale lag imellem: afstanden mellem de
								respektables forlorenhed og de underkuedes ægthed. En sådan
								fremskrives i den scene, hvor Marie og Søren trænger ind i Ribe
								Domkirke ved »Landemod'stiden«. De ordentlige borgere er på vej til
								kirke: »Folk blev ved at komme i Par og enkeltvis og i korte Rækker,
								talende og høvisk leende lige til Kirkedørens Tærskel, der tav de
								pludseligt, stirrede alvorligt ud for sig og forandrede deres Gang.«
								Denne scenisk bevidste optræden forstyrres af Maries og Sørens
								trængen ind i kirken. Kirkebetjenten jager forfærdet det upassende
								par på porten, og »Hoben modtog de Udjagne med en skraldende
								Haanlatter, og en Regn af drillende Spørgsmaal, som fik Søren til at
								brumme og se sig truende om; men Marie var tilfreds, hun havde udsat
								sig for det Slag, den respektable Del af Samfundet altid havde paa
								rede Haand for Folk som ham og hans Lige, og
								hun havde faaet Slaget« (se side 191f).Marie distancerer sig først tøvende, dernæst energisk fra denne
								»respektable Del af Samfundet«. I scenen accepterer hun sin nye
								frihed som outcast - hinsides den
								menneskefjendske mellem- og overklassekultur, som hun havde
								gennemlevet alle facetter af og i ægteskabet med Palle Dyre var på
								vej til at gå til grunde i.KadencerDen tekstlige iscenesættelse af de forskellige interieurer, kulisser
								og de optrædendes opførsel er uhyre detaljeret i romanens forløb
								frem til ægteskabet med Palle Dyre (kap. XVI). Herefter falder
								kadencen af detailrigdom betragteligt i interieur-, kulisse- og
								scene-beskrivelser. Det er i sig selv med til at skabe en
								fortællemæssig kontrast mellem de sociale niveauer i Maries liv. Så
								længe glansen er attraktiv og endnu ikke erfaret som destruktiv, er
								beskrivelserne skinnende, mættede med originale adjektiver. I den
								begivenhedsløse og vegetativt opløsende tid sammen med Palle Dyre,
								hvor sanseligheden bliver tykblodet, er beskrivelserne mere direkte
								og afkortede. Og efter mødet med Søren bliver de endnu mindre
								dvælende, endnu mindre »udmalende« - mere handlingsorienterede og
								kontante.De afsluttende kapitlers summariske beskrivelse af Maries sidste
								mange år, hendes ægteskab med Søren, livet i Borrehuset, gensynet
								med Sti Høg og mødet med Holberg, har i modsætning til romanens
								første seksten kapitler en næsten vemodigt udklingende effekt. Og de
								sceniske beskrivelser indskrænkes mere og mere til et minimum. Søren
								og Marie »levede i det Hele meget lykkeligt; thi Marie vedblev at
								elske sin Mand over Alt i Verden, og om han end tidt drak sig fuld
								og slog hende, saa gjorde det ikke saa meget; Marie vidste jo, det
								var Hverdagsbrug i det Samfundslag, i hvilket hun havde ladet sig
								indskrive, og blev hun en enkelt Gang utaalmodig, saa stilledes hun
								dog snart tilfreds naar hun kom til at tænke paa, at den Søren, der
								var saa haard og barsk, var den Samme, der engang havde skudt et
								Menneske for hendes Skyld«. En stille tilfredshed, der ligger i
								forlængelse af første gang, Søren bankede hende. Det rasende,
								uforsonlige, aldrig tilgivende had, som hun da ventede på, og som
								hun var så bekendt med fra sine tidligere forhold, udeblev - »der
								var kun en inderlig dyb og mild Bedrøvelse, ligesom en stille Sorg
								over et Haab, der var bristet ...«Et håb var bristet - det er vanskeligt i romanen at give en entydig
								bestemmelse af dette håb - men en anden, indtil da for Marie kun
								sporadisk oplevet tilfredshed var trådt i stedet. Tilværelsen som
									outcast har givet ro i sindet. Og det er
								først efter Sørens død, at hun - igen, fristes man til at sige -
								lever håbløst, at hun »Endnu et langt Aar  maatte (...) drages med Livet«, hvorefter
								hun dør uden at være »ved sin Forstands Brug«.Efter Maries død toner romanen stilfærdigt ud med en aftensang,
								sunget af et fattigt ligfølge en sollys sommerdag, træt af varmen,
								uden sorg og uden tanke. Her er de intrigante scener med deres
								destruktivt splittede aktører, som romanen har dissekeret så
								nådesløst i de første mange kapitler, erstattet af en sorgløs, for
								ikke at sige forstandsløs, væren et med sig selv, naturen, døden og
								synden. Maries alt andet end pietetsfulde bemærkninger til Holberg
								over livets religiøse sider, hvor det at acceptere fortids synder
								uden skyld, fordi man har levet som man nu engang kunne leve, er mere oprigtigt end et sidste øjebliks
								forsøg på aflad, modsvares af de to strofer fra den usædvanlige
								salme, som romanen slutter med at citere.Denne slutning kan læses som pessimistisk opgivelse eller som en
								kulturfjendsk længsel efter det ægte, det rene, det enkle og det
								naturlige. Eller som en tilstand, hvor menneskene ikke står uden for
								verden og ikke foreligger som objekt for sig selv (jvf Vosmar, 1984:
								66). Men den kan også læses som en sublim ironi: konfronteret med
								det uafvendelige, naturen og døden, renset for ethvert spor af alt,
								hvad der har med mennesket at gøre, bliver menneskene klar over
								deres egen intethed - sagt med en let omskrivning af Th.W. Adornos
								kommentar i Kritiske modeller (da. udg.
								1972) til Goethes digt »Wandrers Nachtlied«.SceneskiftLæst på denne måde bliver romanens stil- og kompositionsmæssige
								sammensathed, dens episodiske opbygning og faldende kadence, til en
								demonstration af den nærmest social- og kulturkritiske
								erkendelsesproces, Marie - og med hende romanen - gennemløber. Først
								iscenesættes et sindrigt, næsten barokt, spejlkabinet, hvis
								interieurer undersøges og analyseres via Maries forskellige
								kabinetbesøg og hendes spejlbrydende afdækning af skinkarakteren af
								det liv, der udspilles i dem. Dernæst toner dette infernalske
								scenario ud i mere og mere nøgternt beskrevne scener. Et gennemløb,
								der ikke primært kommer til udtryk i det indholdsmæssige, men i den
								opbrudte komposition og i stilskiftene. Maries bemærkninger til
								Holberg om, at hvert 
								menneske lever sit eget liv og at det ikke er sikkert, at man kun
								har én sjæl, er samtidig med til muligvis at forklare, ikke bare en
								etisk pointe, men også en digterisk: fremstillingen skifter stil,
								karakter, intensitet afhængig af de scener, den beskriver, og har
								således ikke kun én sjæl, men lever det liv, den nu engang kan på et
								givet tidspunkt. Akkurat som den lader Marie gøre det.»Grov Sandselighed«Denne beskrivelse af romanen, der, i modsætning til traditionen,
								vælger den nedtonede slutning i stedet for den iøjnefaldende
								indledning som perspektiv, kommer næsten af sig selv til at give
								portrættet af Marie Grubbe en bestemt drejning: hendes udvikling er
								ikke et forfald, men et fald. Ikke et kongefald eller en tilfældig,
								passiv snubien, men et af egen vilje fremdrevet skæbnefald, hvor der så at sige voves alt for at vinde
								alt. Og hvor det, der voves og sættes til, er den sociale sikkerhed,
								mens det, der vindes, er en erkendelse og accept af egne fordringer
								til tilværelsen, samt en selvstændig forståelse af den. Hvor
								erkendelsen - jvf hendes samtale med Holberg -
								er at opfatte som et bortrevet slør: tingene ses som de er, uden
								blændværker, i deres individualitet og uden forskønnende adjektiver.Den kraft, der fører hende til denne erkendelse, er den »grove
								Sandselighed«, som har forstyrret så mange læsere, og som allerede
								er til stede i den berømte indledning om dagdrømmene i løvstuen. De
								voldsomme og klichéfyldte dagdrømme (jvf i øvrigt Vosmar, 1984:
								63ff) og hendes hengivelse til de tunge, søde og drivende rosenblade
								står i skarp kontrast til den fint ciselerede beskrivelse af den
								unge pige og den tilgroede have, hun færdes i. Dette indledende
								portræt tegner billedet af en temperamentsfuld, stærkt sensuel, men
								også forfinet og kulturelt dannet pige, der drømmer sig væk fra en
								triviel og voldsom hverdag, hvor et uheld med et vognlæs straffes
								med højtlydende stokkeslag. Også i samtalen mellem Ane Jensdatter og
								Erik Grubbe i kapitel I beskrives Marie som en utilpasset og trodsig
								pige.Disse træk går igen hele romanen igennem. I hver eneste af de scener,
								Marie optræder i. Det afgørende er imidlertid, at de på én gang gør
								hende længselsfuld og drømmende og i stand
								til at protestere, når omverdenen tror at kunne passivisere hende.
								Den gentagelse, som  disse
								anlæg da forlener hendes adfærd med, finder sted i en struktur, hvor
								det er det samme, der gentages på nye måder. Maries forførende
								hengivelser og voldsomme tilbagetrækninger sker ikke i identiske
								gentagelser, men netop i forskellige. Hun reagerer forskelligt på de mænd, hun møder med dette
								gentagne mønster. Den grove sanselighed, »algolagnien«, er den
								kraft, der derved bringer hende til sig selv på egne præmisser.Sanseligheden og den smerte, den skaber, kan sammenlignes med den
								forandringens sønderrivende kraft, der befordrer faldet ud af det
								passive, entydige og tilforordnede. »Smerte som værktøj, som lystens
								fader«, som Nietzsche skrev i sine noter om den evige genkomst
								(Nietzsche, Werke, III, 1953:438). I
								Jacobsens dødsår i øvrigt.Gentagelse og nulpunktI romanens tema, Maries smertefulde omgang med mænd, gennemspilles
								den samme figur igen og igen, men altså på nye måder hver gang.
								Noget tilsvarende kan genfindes i romanens mosaik af episoder, i
								dens forløb, eller, om man vil, i dens retoriske opbygning.
								Episoderne er netop ikke bygget op som en
								række af identiske gentagelser, der skal føre til harmoni mellem
								begyndelse og slutning (et traditionelt retorisk forløb - fra
								optakt, »exordium«, over en udfoldelse af optaktens temaer,
								»narratio«, til en afrunding, der bringer harmoni mellem optakt og
								afslutning, »peroratio« - der i formidlet form genfindes i feks.
								dannelsesromanen). Romanen bryder således med det nittende
								århundredes genrekonventioner. Et brud, der, som påvist, allerede
								blev iagttaget ved modtagelsen, og som er et problem, der har
								optaget Jacobsen-forskningen lige siden, jvf feks. Fr. Nielsen,
								1968, II: 86, Sv. Møller Kristensen, 1959 og Ejnar Nørager Pedersen,
								1982.I hver episode, Marie optræder i, beskrives - med ikke-genkommende
								bipersoner - en konflikt mellem en længselsfuld drøm og en rå
								virkelighed. Stil og beskrivelsesmåde er imidlertid forskellige fra
								episode til episode i overensstemmelse med de forskellige
								muligheder, hver scene præger gentagelsen med. Og frem for en
								lineært fremadskridende fortælling resulterer det i et
								ikke-cirkulært gentagelsesmønster, hvor hver gentagelse er en
								forskydning ned mod det 
								nulpunkt, hvor såvel tekstens som Marie Grubbes fald ender. En
								nøgtern erfaring, måske, af deres eget materielle grundlag - krop og
								sprog. Og af dette grundlags forgængelighed Marie mister forstanden,
								og kroppen hentæres af sygdom, teksten bryder af og overgiver sig
								til et citat. »Da maatte Alting gaa i Grund, og falde, / Ja, een og
								alle.« Alting jævner sig.Noget tilsvarende sker med stilen. Dens
								arabeske karakter i første del af romanen slynger sig episode for
								episode ud i stadig enklere former, for til slut at ende i en meget
								lidt udmalende enkelhed Også den jævner sig.Det, der til slut jævner alting, er tiden.
								Den forhindrer enhver lykketilstands evighed. I livet, i kroppen, i
								sproget.På såvel det tematiske plan som i sin retorik synes romanen således
								(nærmest efter en egen processuel logik) at
									fremskrive en smertelig erfaring af dette grundvilkår, at
								alt er forgængeligt. Om Maries langvarige otium sammen med Søren
								hedder det først: »Fredeligt og ensformigt gik Tiden for
								Burrehusfolkene, med dagligt Arbejde og daglig Vinding«. Men også
								denne fredelige tid forgår. Senere, efter Sørens død, far tiden en
								anden karakter: »Lang Tid var det at lide, længere Tid at vente, saa
								gik da ogsaa den«. Alting jævner sig. Med tiden.Læst på denne måde bliver Fru Marie Grubbe
								til både en fortælling om Maries »fald« og en demonstration af denne
								fortællings tilblivelse. I begge tilfælde protesterer den mod
								omhyggeligt at trække et rødt ankertov gennem sine figurers stadier
								og faser. Det er netop dette, der gør det vanskeligt at få romanen
								til at harmonere med de idealer, som kendetegner såvel dannelses-
								som udviklingsromanen. Derved foregriber den måske snarere det 20.
								århundredes (modernistiske) erfaringer af romanens vilkår i en tid,
								hvor det ikke længere er muligt at tro på hverken en overgribende
								orden eller en entydig, årsagsbestemt lovmæssighed. »I sin opbygning
								ligger (...) Fru Marie Grubbe fjernt fra
								alle gængse modeller for romankomposition« skriver Jørn Vosmar i sin
								efterskrift til Niels Lyhne (1986). Ja, det
								er netop dét, der sammen med dens usædvanlige stil og uregerlige
								hovedperson gør, at romanen også i dag appellerer til og udfordrer
								et bredt spektrum af læsere.RudenJohannes V. Jensen læste også J.P. Jacobsen. Han fortæller: »Jacobsen har i de senere Aar været mig en
								Gru. Han har virket til det gode ved at berige Sproget med
								Dialekter. Men af Jacobsen er kun Sproget tilbage, Poesien er borte.
									At beskæftige sig direkte med sit Sprog, er
									det samme som at se en Rude i Stedet for at se igennem den.
								Vi kan ikke se gennem Jacobsens Rude« (Chr. Rimestad, Digtere i Forhør, 1906: 46, Rimestad
								fremhæver). Nej, kunne man svare, Jacobsens sprog forsøger ikke at
								tilsløre sin egen kunstighed - sin egen karakter af at være kunst.
								Det peger på sin egen maske, som Roland Barthes siger det i sin
								karakteristik af den flaubertske stil i Litteraturens nulpunkt, da. udg. 1968. En alt andet end
								naiv erindring om hinden mellem den seende og det sete - om ruden,
								sproget. Dét er, om noget, det moderne i denne på én gang dramatiske
								og lyriske roman. Dens poetik og dens poesi.TekstforholdFru Marie Grubbe udkom første gang 15. december
							1876, udg. af Gyldendalske Boghandel (F. Hegel), trykt på Græbes
							Bogtrykkeri.Nærværende udgave er, bortset fra enkelte korrektioner, trykt efter bd. I
								afJ.P.Jacobsen: Samlede Værker I-V. Udgivet
							paa Grundlag af Digterens efterladte Papirer af Morten Borup. Det danske
							Sprog- og Litteraturselskab, 1924-29. Morten Borups noter til romanen
							har dannet grundlag for denne udgaves noteapparat, som er knappere
							vedrørende kildehistoriske data, men fyldigere i ordforklaringer og
							(personal)historiske oplysninger.Fru Marie Grubbe er udkommet i en mængde oplag
							og udgaver. Ud over Borups kan der henvises til Jørgen Ottosens
							tekstkritiske udgave fra 1971 (Hans Reitzel, Kbh.) og Frederik Nielsens
							ligeledes tekstkritiske udgave i bd. l af J.P. Jacobsen: Samlede Værker, 1972 (Rosenkilde og Bagger,
							Kbh.).Endelig er romanen udkommet i en række oversættelser, jvf Erik Falsig:
								J.P.Jacobsen. En bibliografi, udg. af
							Danmarks Biblioteksskole, 1989, der giver en oversigt herover.Morten Borups tekstrettelser er følgende (A = 1.
							udg. 1876, B = 2. udg. 1877, C = 3. udg. 1882.
							Hss. = håndskrifterne, i 9. Aarh. = Det nittende
								Aarhundrede 1874-75, hvor romanens 2 første kapitler blev
							trykt). Sidehenvisningerne er her og i det følgende til denne udgave.7.7 f n.Lød > sål Hss. og 19. Aark; Glød A.12.3 f.n.I tager det til Fortrydelse > I tager til Fortrydelse 19. Aark, A.25.14Chloë, Chloë > sål 19. Aark; Cloë, Chloë A, B, C.87.6 f.n.den skrukke Høne > de skrukke Høne A.91.17de selvsamme Ord > det selvsamme Ord A, B, C.96.27dem > Dem A, B, C.102.5tynget > slynget A, B, C.102.24røde > døde A117.8Lynge > Slangerup A.120.7 f.n.op om min Sjæl > op min Sjæl A.125.6zu dem End > rettet efter »Die Waldlust« (1663), D
							1v.; zu den End A, B. C126.7 f n.parte > rettet efter Guarini: »Il pastorfido« (l 659)
								s. 65; porte A, B. C.141.13Madame > Madam A.Jørgen Ottosen føjer i sin udgave fra 1971 enkelte rettelser til Borups
							udgave, hvoraf følgende er fulgt:112.15Bedste > bedste179.23igjen;« > igjen,«195.5Intet > intet197.6Bjørnetrækkeren > BjørnetrækkerneFrederik Nielsen laver i sin udgave desuden to rettelser, som afviger fra
							Borup; i denne udg. rettes disse to steder også, men ikke på samme måde
							som hos Nielsen.I nærværende udgave er følgende rettelser indført i forhold til Borup:23.7 skrap > skrap.125.19 kunne > kunde (konsekvensrettelse) 131.21 elsket > elsket. 136.1 f n. FrueDag > Frue-Dag 155.17 Verten > Værten 175.5 f n.Bildet > Billedet187.13hvidskede > hviskede (konsekvensrettelse) 193.17 og 194.11 Rasmus Kik > Rasmus Kig (konsekvensrettelse)BibliografiBreve fra, til og imellem brødrene Brandes er optrykt i Georg og Edvard
							Brandes: Brevveksling med nordiske Forfattere og
								Videnskabsmænd I-VIII, 1939-42; vedr. Jacobsen se især bd. II
							og III. Endvidere kan der henvises til J.P.Jacobsen:
								Samlede værker 5-6, 1973-74, der indeholder breve fra
							J.P.Jacobsen udgivet med indledninger og kommentarer af Frederik
							Nielsen. Breve fra J.P.Jacobsen, 1899, 4. udg.
							1968, udgivet med forord af Edvard Brandes. Kristian Hvidt (udg.): Et venskab. En brevveksling mellem J.P. Jacobsen og
								Edvard Brandes, 1988.Jørgen Ottosen (red.): Omkring Fru Marie Grubbe,
							1972, indeholder en række af sam- og eftertidens vurderinger og analyser
							af Fru Marie Grubbe med en fyldig bibliografi og
							udvalg af breve fra J.P.Jacobsen, G. Brandes, Edv. Brandes, Fr.V. Hegel,
							Vilhelm Møller, Bjørnstjerne Bjørnson og August Strindberg.Inge Egede Andersen og Anne Sofie Boesen har lavet en omfattende Bibliografi over litteratur om J.P. Jacobsen
							(1985), findes på Danmarks Biblioteksskoles Bibliotek i København.Jacobsens indflydelse i udlandet samt hans forhold til bl.a. musik og
							billedkunst er behandlet i J.P. Jacobsens Spor.
							Tolv afhandlinger udgivet af J.P. Ja- cobsen-Selskabet i hundredåret for
							digterens død ved F J. Billeskov Jansen, 1985.Vilhelm Andersen: Illustreret dansk
							Litteraturhistorie IV, 1925-31, pp. 214-19.Herman Bang: »J.P. Jacobsen«, i Realisme og
							Realister, 1879.Harry Bergholz: »'Miss Julia': Strindbergs Response to J.P. Jacobsen's
							'Fru Marie Grubbe'«, i Scandinavica, vol.II, no.
							I, maj 1972 (London/New York).Georg Brandes: Det moderne Gjennembruds Mænd,
							1883, afsn. om J.P.Jacobsen, hvis omtale af Fru Marie
								Grubbe stort set er identisk med anmeldelsen i Det nittende Aarhundrede. Jvf endvidere Samlede Skrifter, III, 1900, afsn. om J.P.
							Jacobsen, samt »Marie Grubbe endnu engang«, Samlede
								Skrifter V, 1905.Hans Brix: »Marie Grubbe«, i Gudernes Tungemaal,
							1911.Frédéric Durand :Jens Peter Jacobsen ou la gravitation
								d'une solitude, Paris 1955/68 pp. 208-20. Optrykt og oversat i
							OMG pp. 289-303 hhv. 356-366.Torben Kragh Grodal: »Stilaristokratisme i en gründertid«, i Dansk litteraturhistorie bd. 6,1985, pp. 258-67.Søren Hallar: Synselementerne i Naturskildringen hos
								J.P. Jacobsen, 1921, disputats.Søren Hallar:J.P. Jacobsens hjem og barndom,
							1950.Olle Holmberg: »Darwinistisk människoskildring. Anteckningar till Fru Marie Grubbe«, i G. Aspelin m.fl. (red.):
								Studier tilldgnade Efraim Liljeqvist 1,1930.Jørgen Holmgaard: Interieurfra det 19. århundredes
								borgerlige kultur. En analyse  af J.P. Jacobsen og hans roman Fru Marie Grubbe med udgangspunkt i enteori om den ødipale masochismes oprindelse i den borgerlige familie,1976. Johan Fjord Jensen: Turgenjev i dansk
							åndsliv. Studier i dansk romankunst1870-1900, 1961 pp. 100-26. Aage Knudsen:J.P. Jacobsen
								i hans digtning, 1950. Sven Møller Kristensen: Impressionismen i dansk prosa 1870-1900, 1955
							(2. rev.udg.), passim. Delvist omarbejdet disputats.Sven Møller Kristensen: »Marie Grubbe«, i Digtning og
								livssyn, 1959. Anna Linck:J.P. Jacobsen. Et
								Levnedsløb, 1926 (2. udg.). Robert Musil: »Gedanken zu einer
							Rezension der 'Maria Grubbe'«, i Tagebu-cher, 1976 pp. 144-46. Også optrykt på fransk
							som efterskrift til Jens PeterJacobsen: Marie Grubbe, Toulouse, 1985. Frederik
								Nielsen:J.P. Jacobsen. Digteren og
							mennesket, 1953, disputats. 3. udg. i 2bd. 1968,1: Mennesket, II: Digteren.Jørgen Ottosen:J.P.Jacobsens »Mogens«, 1968, p.
							224fT og 282fT Mogens Pahuus: J.P. Jacobsen - en
								eksistentiel fortolkning af hans forfatterskab,1986. Ejnar Nørager Pedersen: »Strukturer i J.P. Jacobsen's Fru Marie
							Grubbe«, iDanske Studier, 1982.Peer E. Sørensen: »Fascinationens overvindelse. Et essay omkring J.P.
							Jacobsen og det moderne gennembrud«, i Kritik
							20,1971. Brita Tigerschiold: »Kring Fru Marie Grubbe«, i J.P. Jacobsen och hans romanNiels Lyhne, 1945, disputats.Jørn Vosmar:J.P. Jacobsens digtning, 1984,
							disputats. Jørn Vosmar: Efterskrift til J.P. Jacobsen: Niels Lyhne, Danske Klassikere,1986.J.P.Jacobsens kilderSom det fremgår af efterskriften, bygger Fru Marie
								Grubbe på en række kilder. En liste over de væsentligste af
							disse kilder optrykkes her. De er af Borup noteret efter de optegnelser,
							Jacobsen under sine studier gjorde i en række kladdehæfter. Listen her
							er en kompilation af Borups indledning og noter til udgaven af 1924.1 de
							fleste tilfælde har Borup hverken angivet forfatternes fornavne eller
							udførlige titler på og udgivelsesår for værkerne. De er blevet indhentet
							til denne liste. Enkelte fejl i Borups angivelser er ved samme lejlighed
							blevet rettet. Tak til dr. phil. Thomas Riis, der har set den udbyggede
							liste grundigt igennem med forskellige rettelser og præciseringer til
							følge.Kildesamlinger:Peter Friederich Suhm: Samlinger til den Danske
								Historie, bd. 1-2, 1779-81.Danske Magazin, 1745ÆHistorisk Tidsskrift, 1840ffDanske Samlinger, 1865ffDansk Museum U, 1782.Københavns Diplomatarium bd. l, 1872.Historiske tekster:P.W. Becker: Samlinger til Danmarks Historie under
								Kong Frederik IIIs Regering af udenlandske Archiver I-II,
							1847-57.Rasmus Nyerup: Efterretninger om Kong Frederik den
								Tredie og de merkværdigste i Danmark og Norge under hans Regiering
								indtrufne Begivenheder, 1817.Christian Molbech: »Ludvig Holberg og hans Samtid. Bidrag til begges
							Charakteristik (Indledning og Prøve)«, i Historisk
								Tidsskrift VI, 1845, pp. 469-562.Fr. Hammerich: »Enevældens Indforelse i Danmark og Norge«, i Nordisk Universitets-Tidsskrift III, l, 1857,
							pp. 55-190.Tycho de Hofman: Historiske Efterretninger om
								velfortiente Danske Adelsmænd med deres Stammetavler og (kobberst.)
								Portraiter III, 1779.Memoire- og dagbogslitteratur:Anders Matthiesen Hiøring: Leyrs-Krantz, 1660 og
							mange optryk.Anders Matthiesen Hiøring: Leyres Politie, 1661.Henrik Madsen Wallensbech:
							Σχεδάριον
								pnvatum ... Diarium polemicum me-tricum ... obsidionis Havniensis ... Eller en Daglig Tegnebog indehollendis ...Den Himmel-frelste Kongelige Stads Kiøbenhqffns
								Belejrings Idretter fra d. 8.Aug. Aar 1658 tilden l.Jun. Aar 1660,1660. Etatsraad Johan Monrads og Notarius publicus Rasmus
								Æreboe's Autobiographier(Johan Monrads omfatter årene 1638-92), udg. 1862 v. J.G. BurmanBecker. Uddrag optrykt i R. Nyerup (se ovf). Robert Molesworth: An account ofDenmark, as it was in the year
							1692, London1694.Leonora Christina -.Jammers Minde, trykt første
							gang 1869. Ludvig Daae: Det gamle Christiania
								(1624-1814), 1871. Uddrag af Biskop Jens
								Bircherods historisk-biographiske Dagbøger for Aarene1658-1708, udg. v. Chr. Molbech, 1846. Sorenskriver Mathies Skaanlunds Autobiographi. Et
								Tidsbillede fra Christian denFemtes Dage, udg. (i uddrag) af Ludv. Daae i Norsk historisk Tidsskrift III,1875, pp. 97-194, samt af Julius Clausen og P.F. Rist, Memoirer og BreveXVII, 1912 under titlen »Gyldenløves Lakaj. Optegnelser fra Christian VsTid af Matthias Skaanlund«.Klædedragtbeskrivelser:Christian Molbech: »Ludvig Holberg og hans Samtid«, i Historisk Tidsskrift VI,1845, pp. 469-562. Mullers Pinakotek,
							tilvejebragt af Fr. Adam Muller (1725-95), indeholder4-5000 kobberstik fordelt efter emner i 25 bind, Kgl. Bibi. Topografi:Københavns Diplomatarium bd. l, 1872. Jens
							Lauritsøn Wolf: Encomion Regni Daniæ, 1654.
							Peder Hansen Resen: Atlas Danicus, 1677.Erich Pontoppidan: Den danske Atlas I-III,
							1763-67, fortsat af Hans de Hofman, vol. IV-VII, 1768-81.Vedrørende dagliglivet mv.:Samtidige inventarlister i thistedske tingbøger og skifteprotokoller.C. Molbech: »Om Ulfeldts Midler og Rigdom; tilligemed en Beskrivelseover Indretningen af hans Gaard i Kiøbenhavn«, i Historisk Tidsskrift III,1842, pp. 459-76. Simon Paulli: Flora Danica,
							1648. Anna Wecherin: Fuldkommen Kaage-Bog,
							oversat fra tysk af Paul IverssønKolding, 1675.F. Richardt og T.A. Becker: Prospekter af danske
								Herregaarde VIII, 1856. Gaspar Peter Rothe: Brave danske Mænds og Qvinders berømmelige Eftermæle II,1754.Dansk historisk Bibliografi 7,1929, nos.
							1716-18, 1720-21,1723-34). Holger Frederik Rørdam: »Efterretninger om
							Sværmeren Jesper BaltzarsenKonechen«, i Ny kirkehistoriske Samlinger III,
							1864-66, pp. 225-61. Bibler fra 1600-tallet, f.eks. Cassubens og
							Giertsøns udgave fra 1670. »Arvelod i Ingeborg Rosenkrantzes Løsøre,
							tilfalden hendes Broder HolgerRosenkrantz 1638«, i Nye Danske Magazin VI, 1836,
							pp. 61-65. Erich Christian Werlauff: »Efterretninger om Italineren J.F.
							Borros Opholdved det danske Hof 1667-1670«, i J.D. Herholdt og F.V. Mansa: Samlingertilden danske Medicinal-Historie 1,1835, pp.
							152-91. Ostersson Weyles (Christian Ostersen (Veyle)): Glossarium juridicum danico-norvegicum, 1652 (2. udg.).G.M.C. Masch: Geschichte und Urkunden der Familie von
								Kardojf, 1850. Leop. v. Ledebur: Die Grafen
								von Valkenstein am Harze und ihre Stammgenossen,1847. Lebensbeschreibung des beruhmten Ritters
								Sebastian Schdrtlins von Burtenbach I-II,udg. C.S. v. Holzschuher & B.F. Hummel, 1777-82. F. Dyrlund: Tatere og Natmandsfolk i Danmark, 1872. F.V.
							Mansa: »Pesten i Helsingør og Kiøbenhavn 1710 og 1711«, 1842, 2. udg.1854, opr. i Historisk Tidsskrift I, 1840 og
							III-IV, 1842-43. Erich Pontoppidan: Annales Ecdesiæ
								Danicæ IV, 1752. Personalhistorisk
								Tidsskrift, 1880ffDigtning/sprog:Den forordnede ny Kirke-Psalme-Bog (»Kingos
							Salmebog«), 1699. Francois de Maynard: Oeuvres,
							1646.Honorat de Beuil, Sr. de Racan: Les Bergeries,
							udg. fra 1635 (Rouen), udg. angivet af JPJ, andre udg. findes på Kgl.
							Bibi.Anders Bording: Poetiske Skrifter i tvende
							Parter, 1735.Søren Terkelsen: Astreee Siunge-Choer, I-HI,
							1648-54.Jesper Rasmussen Brochmand: Huus-Postill, 1719
							(opr. udg. 1635-38) og mange optryk.N.M. Aalborg: Kort Husz- og Skibsspostille... mesten deel afLutheri Postiller sammendragen,
							1624 (antagelse).Chr.IV, skrivekalender, 1614 (udg. i Suhms Nye
								Samlinger til den danske Hirføne II, 1793, pp. 91-103).Chr.IV's Bibel (sandsynligvis Cassuben og Giertsøns udg. 1670).Danske Folkebøger fra 16. og 17. Aarh. (ikke nærmere præciseret).Battista Guarini: fl pastor jido, udg. fra 1659
							(Elzevier), udg. angivet af JPJ, ældre udg. findes på Kgl. Bibi.Brev e (eksempler):Brev 21.10.1652 fra Elisab. Augusta Lindenov til søsteren Leonora
							Christina, i Danske Samlinger for Historie,
								Topografi, Personal- og Literaturhistorie 2.R.II 1872-73, pp.
							316-23 (se Birket Sniith nedenfor).Christian IV's breve.Kirstine Munks (utrykte) breve til datteren Leonora Christina
							(Rigsarkivet).Brevveksling mellem Christian IVs døtre og deres ægtefæller, i Danske Saml. 2.R.II 1872-73, pp. 301-329, udg.
							af S. Birket Smith under titlen »Til Karakteristik af nogle Kvinder og
							Mænd, hørende til »Svigersønnernes« Kreds«.Som omtalt i efterskriften får JPJ 27.3. 1875 tilladelse til at benytte
							Geheimearchivet for at samle »cultur- og personalhistoriske Oplysninger
							i Perioden 1600-1720«, men ses kun at have benyttet arkivet i dette år
							inden Fru Marie Grubbe udkom (Aarsb. Geh. Arch.
							VI, p. X). Ifølge Borup er JPJ i Geheimearchivets besøgsprotokol noteret
							for følgende lån, der optrykkes in extenso vedføjet dato, idet arkivets
							datidige ordninger og angivelser bibeholdes:2/4 (1875). Klevenfeldts Stamtavler og Actstykker: Grubbe.Geneal. Herald. Selskabs Samll. Specialia: Grubbe, Gyldenløve.3/4 (Reg(istrant). 10). UF. Gyldenløve no. 9.5/4 Sjæll. Reg. og Tegneiser 1659 og flg.Reg. 89 Sk. 9 No. 125.Klevenfeldts Actstk.: Dyre, Høg.16/4 (Reg. 19) Gyldenløviana No. 5-11.19/4 (Reg. 10) Ulfeldiana. No. 3. 4.12.13.7/6Ulfeldianano.41-50.Klevenfeldts Samlinger om C. Ulfeld.JPJ har også benyttet håndskrifter på Det Kongelige Bibliotek, der senere
							er afleveret til Rigsarkivet. Disse tilfælde unddrager sig i reglen
							kontrol, idet Kgl. Bibi. ikke fører protokol med, hvad der benyttes på
							læsesalen.TillægDen historiske Marie GrubbeI begyndelsen af 1870'erne forelå der ikke en historisk oversigt over -
							og derfor heller ingen systematisk oversigt over kilder til belysning af
							- Marie Grubbes liv. Den viden, man på det tidspunkt havde om Marie
							Grubbe, indskrænkede sig stort set til protokollerne over de forhør, hun
							måtte igennem under sine to skilsmisseprocesser. De er trykt i Dansk Museum fra 1782. Derimod blev en
							»Kommissionsbe-tænkning« fra 1670 om Marie Grubbes »uægteskabelige
							adfærd« over for Ulrik Frederik Gyldenløve først fremdraget og trykt i
							1904 i August Fjelstrups Marie Grubbe, en
							historisk oversigt over Marie Grubbes liv med optryk af en række
							væsentlige kilder. Sammen med Severin Kjærs Erik
								Grubbe og hans tre Døtre, der også udkom i 1904, er Fjelstrups
							bog den første samlede historiske oversigt over Marie Grubbes liv (jvf i
							øvrigt Georg Brandes, »Marie Grubbe endnu engang«, Samlede Skrifter, V, 1905, der anmelder Kjær i lyset af bl.a.
								Fru Marie Grubbe), De følges op i 1940 af
							Fredrik Nygaards Den virkelige Marie Grubbe, som
							bl.a. indeholder en historisk redegørelse for Marie Grubbes liv. I 1978
							har Leif NedergaardJ.P.Jacobsen og hans roman til eksamen i historisk
							korrekthed og lader ham nedladende dumpe -han er derudover ganske
							forurettet på sit køns vegne, idet han mener, at J.P.Jacobsen tager for
							meget parti for Marie Grubbe på bekostning af mændene, og at hans
							optagethed af bl.a. klædedragter er af en »mærkværdig kvindagtig
							interesse« ... (»Den virkelige Marie Grubbe og J.P.Jacobsens
							romantisering«, i Nedergaard, Kritiske Studier og
								litterære Essays, 1984).I 1982 udgiver Jens Meier Om Marie Grubbe, der er
							den hidtil mest nøgterne og mest grundige historiske fremlæggelse af
							Marie Grubbes liv med optryk af alle væsentlige kilder. »Noget om
							kærlighedens historie: Fru Marie Grubbe som eksempel« af Søren
							Matthiesen i Haderslev Stiftsbog 1987 er en
							religiøst farvet betragtning over både den historiske og den litterære
							Marie Grubbe. Endelig udkommer i 1989 Jens Aage Poulsen: Marie Grubbe - et kvindeliv i 1600-tallet, en
							lille, gennemillustreret bog, til brug i bl.a. folkeskolen, som i en
							enkel og  pædagogisk
							fiktionsform genfortæller den historiske Marie Grubbes liv.Fælles for de historiske oversigter, og ikke mindst de fremlagte kilder,
							er, at de tegner et mere råt og direkte billede af Marie Grubbe end
							Jacobsen, der på flere punkter adskiller sig fra den »kildehistoriske«
							Marie Grubbe, jvf noterne og efterskriften.Marie Grubbes historieMarie Grubbe blev født i midten af 1640'erne - det nøjagtige tidspunkt
							kendes ikke. Hendes far, som på afgørende måde kom til at præge også
							hendes voksenliv, var Erik Lauritsen Grubbe, født i 1605 på Lolland. Han
							giftede sig i 1635 med Maren Juul, og samme år købte han Tjele (ved
							Viborg), hvor ægteparret bosatte sig. I 1636 blev han udnævnt til
							lensmand på Århusgård, men flyttede ind på Havreballegård (ved det
							nuværende Marselisborg). Sammen med Maren Juul fik han seks børn, fire
							sønner og to døtre. Kun døtrene overlevede. Den ældste af døtrene hed
							Anne Marie, den yngste hed Maren, men blev kaldt Marie. Maren Juul døde
							i 1647. Erik Grubbe iscenesatte nogle ganske beskidte, eller skandaløse,
							intriger mod en bispefamilie i Århus, som han slap dårligt fra,
							hvorefter han blev forflyttet til Lundegård på Mors. I 1651 vender han
							tilbage til Tjele. Her lever han sammen med den såkaldte »ufri
							bondekvinde« Ane Jensdatter og far sammen med hende datteren Anne.Første gang, man hører om Marie Grubbe, er i forbindelse med hendes
							bryllup i København den 16. december 1660, hvor hun blev gift med Ulrik
							Frederik Gyldenløve, uægte søn af kongen og Margrethe Pape. En
							forbindelse, der sandsynligvis var blevet etableret af fru Regitse
							Grubbe, som langt ude var i familie med Erik Grubbe og enke efter en
							anden af kongens uægte sønner, Hans Ulrik Gyldenløve. Hun havde gode
							forbindelser til hoffet, og holdt i øvrigt Grubbe-familiens hang til
							intriger i hævd: i 1676 var hun involveret i et forsøg på giftmordÆgteskabet med Marie Grubbe var Ulrik Frederik Gyldenløves andet (han
							havde tidligere været gift med Sophie Urne). I 1661 tager Ulrik Frederik
							Gyldenløve udenlands, vender tilbage i slutningen af 1663 og bliver i
							1664 udnævnt til statholder i Norge. Sammen med  Marie Grubbe flytter de til Akershus ved
							Kristiania (det nuværende Oslo). Her lever de indtil Gyldenløve i 1667
							sender Marie Grubbe hjem til Tjele. Det er under og efter disse syv års
							ægteskab, Marie Grubbes omtumlede og voldsomme liv for alvor tager fart
							- i hvert fald hvis man henholder sig til de historiske kilder. De
							oplyser, at hun på Akershus havde en affære med en franskmand,
							Blanquefort, og at hun så lige lovlig meget til sin svoger, Anne Marie
							Grubbes mand Styge Høeg (Sti Høg). Det er da også disse forhold, der er
							medvirkende til hendes hjemsendelse og til, at Gyldenløve opnår
							skilsmisse i 1670 (hans egne »uægteskabelige« forhold i samme periode
							går upåtalt hen). Under de langvarige forhandlinger om skilsmisse må
							Marie Grubbe forsørge sig selv og lever derfor ganske fattigt. Hun opnår
							imidlertid ret til ved skilsmissen at fa udbetalt sin medgift på 12.000
							rigsdaler (ca. 16 mill. 1987-kroner). Hun drager udenlands sammen med
							sin svoger Styge Høeg - han havde forladt Anne Marie, som på
							grund af hans rømning opnår skilsmisse i juni 1673 - og formøbler sammen
							med ham de mange penge i løbet af to år. Hun vender alene tilbage til
							Tjele og bor der hos sin far et års tid. Han far hende i 1673 gift med
							en herremand Palle Dyre - de flytter ind på Trinderup ved Hobro. I 1685
							kom Erik Grubbe, Palle Dyre og Jørgen Arenfeldt, Anne Marie Grubbes
							anden mand (hun og Erik Grubbes anden datter Anne var i mellemtiden
							afgået ved døden), i strid om Erik Grubbes testamente - en strid, der
							varer frem til 1690, hvor der indgås endeligt forlig.I 1684 forpagtede Palle Dyre og Marie Grubbe Tjele. Med fra Trinderup
							fulgte en karl, Søren Sørensen Møller, som kusk. Han blev pä Tjele
							udnævnt til ladefoged og blev kaldt Søren Ladefoged. I løbet af 1689
							indleder Marie Grubbe en erotisk affære med ham. Den er äbenbar for
							enhver af de ansatte pä Tjele og pä en gärd, som Palle Dyre havde i
							Viborg og hvor Søren Ladefoged og Marie Grubbe ofte havde ærinde sammen,
							men omtales først officielt i forbindelse med forhørene ved skilsmissen
							mellem Palle Dyre og Marie Grubbe. Forhørene og forhandlingerne forløb
							over ca. et halvt är, fra november 1690 til marts 1691. At det
							overhovedet kommer til forhandlinger om en skilsmisse, skyldes ikke
							mindst Erik Grubbe. Han føler sig i 1690 sä slet behandlet af Marie
							Grubbe (bl.a. fordi hun et par gange har overfuset ham pä det groveste),
							at han skriver til kongen og beklager sig over hendes levned, samtidig
							med at han foreslär at gøre 
							hende arveløs og forvise hende til Bornholm. Det bliver ikke til noget,
							men Palle Dyre benytter anledningen til at begære skilsmisse pä grund af
							Marie Grubbes forhold til Søren Ladefoged, som han har kendt til længe,
							men ikke offentliggjort, »fordi jeg ei ville giøre min Skam meere
							aabenbar,« som han skrev til kongen i sin begæring (Meier, p. 24).Affæren mellem Søren Ladefoged og Marie Grubbe beskrives under retssagen
							direkte og uden omsvøb af tjenestefolkene. Dele af vidneudsagnene og
							sagens øvrige akter har været offentligt tilgængelige, siden de, som
							tidligere nævnt, blev trykt i september 1782 i tidsskriftet Dansk Museum.Forholdet mellem Søren Ladefoged og Marie Grubbe har, som antydet, været
							ganske lidenskabeligt. En tjener, Christian Skytte, fortæller under
							retssagen i 1691 om en tidlig episode i affæren pä denne mäde: »engang
							for ongefær 2 Aar siden, da Søren Ladefoget var Kudsk, havde Frue Marie
							Grubbe været her i Viborg i Velbyrdige Palle Dyres Gaard, og som hun var
							i Kammeret med fornevnte Søren Kudsk, viiste hun hannem, Christian
							Skytte, ud, og blev ene derinde med Søren Kudsk; siden saae Christian
							Skytte ind igiennem en Sprække over Døren, at Søren Kudsk kyste Fruen og
							havde hans Hænder i hendes Barm og andensteds, og drev hende for sig op
							i en Krog bag en Kakkelovn og Skorsteen, hvor han ikke kunde see hvad de
							videre bestilte; siden saae han, at Fruen laae paa Sengen i Kammeret, og
							Søren Kudsk gik til og fra hende og gav hende Mad« (Meier, p. 28).Det hører med til historien, at Marie Grubbe under retssagen sad i
							husarrest, samt at hun blev opfordret til selv at møde frem i retten,
							men undslog sig ved at sende et ikke særligt overbevisende
							forsvarsskrift.I begyndelsen, fortælles der, var deres forhold diskret, senere blev det
							heftigere og forsigtigheden mindre, hvilket vidnerne ikke undlader at
							gøre opmærksom pä (jvf Meier, p. 29f). Det fortælles ogsä, at Marie
							Grubbes kærlighed til Søren Ladefoged gav sig udslag i en række gaver,
							bl.a. at hun »havde syed paa en rød Klædes Hue, med Guld-Galluner og
							sorte Plumager omkring, som Søren Ladefoged siden fik« (Meier, p. 30,
							jvf ogsä Fru Marie Grubbe side 181). At Marie
							Grubbe forærede Søren Ladefoged gaver, kommer ogsä frem pä en anden
							mäde. Ved en undersøgelse af Søren Ladefogeds ejendele i  1691 fandt man i et skrin følgende:
							en hue med guldbrodering pä grøn atlask, en rød skarlagenshue med
							guldbrodering og sorte fjerprydelser, en stor elfenbenskam med et guld-
							og sølvvævet kamfutteral, en pung vævet med guld og sølv, en stor sløjfe
							af gyldne bänd til en halsklud, en grøn silkebändssløjfe, en blä ditto,
							et par fine kniplingsmanchetter, en fin kniplingshalsklud, et stort
							lommetørklæde med fine kniplinger omkring, et stykke sølvknipling, en
							sort halsklud af skillert, en skjorte, et sort slør til en hat, en
							tobaksdäse af elfenben, der dog manglede skruen, en tandbørste med
							elfenbenstandstikker i en lille æske, en lille læderpung med läs, en
							lille händbog, en bog De 12 gudelige
							Maaneds-Stemmer, og en komplimentsbog (Meier, p. 26, flere af disse
							genstande omtales ogsä i Fru Marie Grubbe, se
							f.eks. side 181f). Og som Jens Meier skriver: »Den ovenstäende
							opremsning er foretaget, fordi de her fundne ting sikkert var beregnede
							som personlige gaver til Søren fra Marie Grubbe og derfor indirekte
							siger noget om hende. Man kommer måske herigennem Marie Grubbe ligeså
							nær som igennem de mange sagsakter.«I november sårer Søren Ladefoged Anna Trinderups, som var hans og Maries
								go-between, med et skud. Søren flygter og
							Marie flytter til en anden gård. Søren opholder sig i nærheden af
							gården, og på trods af advarsler fra Marie Grubbe bliver han pågrebet og
							indsat i Skanderborg arrest. Det er under det efterfølgende forhør, at
							Marie Grubbe af et af vidnerne far lagt følgende berømte sætning i
							munden: »hun vilde ønske, hun var skilt fra Palle Dyre, og havde Søren
							Ladefoged igien, han var saadan en kiøn og læt Karl, hun gad saa gierne
							lugtet Tiære og Heste-Giøde, og der var ingen hun vilde heller have end
							hannem, om han end ikke havde meere end det han stod og gik udi« (Meier,
							p. 31).Skilsmissen mellem Marie Grubbe og Palle Dyre blev erklæret i marts 1691.
							Palle Dyre giftede sig igen, og blev dræbt ved en duel efter et
							drikkelag i februar 1707 i Holstebro. Marie Grubbe blev forenet med
							Søren Ladefoged. Deres videre skæbne i de efterfølgende år er præget af
							megen mytedannelse. Af kilderne fremgår det, at de bl.a. har været i
							Holsten, hvor de er blevet gift (loven foreskrev, at de ikke måtte gifte
							sig i Danmark), og at de har flakket omkring og ernæret sig som
							markedsgøglere, hvor Marie spillede på lire. I 1692 døde Erik Grubbe,
							uden at det havde indflydelse på Marie Grubbes liv.  I slutningen af 1690'erne er de på
							Møn, hvor Søren arbejder som bl.a. tærsker. Den 25. august 1699 døde
							Christian V, og hans enke, dronning Charlotte Amalie, som Marie Grubbe
							må have kendt fra sin tid ved hoffet, fik overdraget Lolland og Falster
							som enkegods. Ved Grønsund på Falster opførte hun et lille hus, hvorfra
							der skulle føres tilsyn med det brænde, som hun derfra lod afskibe til
							København. I dette hus, »Borrehuset«, flyttede Søren Ladefoged og Marie
							Grubbe ind, sandsynligvis takket være Maries forbindelse til Charlotte
							Amalie (iflg. Meier, p. 36). I den tid, de boede der, måtte Søren
							Ladefoged igennem en række retlige tvister om bl.a. en fader skab ssag,
							en bortløben gris og meget andet I Falster Herreds Tingbog 1709-11
							støder man igen og igen på Søren Sørensen Møllers navn. Det far en ende
							i maj 1711. Der lå på det tidspunkt nogle skibe ved Grønsund for at
							blive lastede, og der blev ved denne lejlighed drukket en del.
							Drikkeriet fortsætter langt ud på natten i Borrehuset, også selv om
							Marie Grubbe forsøger at stoppe det. Søren og søfolkene drikker tæt og
							Søren kommer i skænderi med dem. Om morgenen henter Søren sin bøsse, og
							det er derefter uvist, om han direkte skyder den ene af sømændene, eller
							om det er et vådeskud. Selv hævder han at det var et vådeskud Sømanden
							dør, og det kommer til retligt efterspil. Det forløber over en længere
							periode og ender med, at Søren, »hand burte straffis med Jern paa
							Holmen«. Det er mens denne retssag står på, Marie Grubbe flr besøg af
							Ludvig Holberg.Søren bliver lagt i jern på Bremerholm og bliver senere overført til
							fæstningsarbejde på Kronborg, hvor han dør.Marie Grubbes liv i Borrehuset frem til hendes død i juni 1718 har været
							præget af stor fattigdom, men er derudover uden egentlige
							efterretninger.Den her fremlagte skildring af Marie Grubbes liv bygger i al væsentlighed
							på Jens Meiers. Hans skildring er grundigere, men hans nøgternhed er
							forsøgt bibeholdt - og som han skriver i indledningen til sin
							fremstilling: »På det foreliggende grundlag kan hun tages til indtægt
							for enhver vurdering.« Omend det ikke er på Meiers grundlag, så må man
							dog konstatere, at »det foreliggende grundlag«, Marie Grubbes historie,
							i vid udstrækning er blevet taget til indtægt for ganske forskellige
							vurderinger. Nemlig i de kunstneriske fremstillinger af Marie Grubbe.Maleri fra slutningen af 17. årh. Forestiller
										sandsynligvis Ulrik Frederik Gyldenløve, der som prins Paris
										skal vælge mellem sine tre hustruer: fra venstre Sofie Urne,
										Marie Grubbe og Antoinette Altenburg, se nedenfor.
								Marie Grubbe i kunst, litteratur og dramaBergenseren Carl Deichmann (1700-1780) samlede på oplysninger om Marie
							Grubbes første mand Ulrik Frederik Gyldenløve. I et udkast til en
							biografi om ham beskriver Deichmann Marie Grubbe således: »Af hendes
							skilderi, jeg etsteds har set, og som formodentlig var skildret, da hun
							første gang var gift, kunne man se, at hun har været meget sortladen og
							fast moresque (dvs. moriansk, negeragtig) og af en sterk couleur og saa
							ret brynstig ud«. (Jvf Roar Tank: »Fru Marie Grubbe i norsk tradition«,
							i Samtiden, 19. arg. 1908: 270, samt Meier, p.
							10.) Et billede, der ikke ganske stemmer overens med et portræt af Ulrik
							Frederik Gyldenløve, som findes på Gavnø (se ill. ovenfor). Her er
							Gyldenløve afbildet allegorisk sammen med sine tre hustruer. Marie
							Grubbe er ganske vist sorthåret, men hverken »moresque« eller af »en
							sterk couleur«, ligesom portrættøren ikke synes at have været  opmærksom på det »brynstige«.
							Disse to udtryk er de eneste vidnesbyrd om den historiske Marie Grubbes
							udseende.Første gang Marie Grubbe optræder i dansk litteratur, er i »Epistel 89« i
							andet bind af Ludvig Holbergs Epistler fra 1748.
							Han funderer i sin epistel over »selsomme Ægteskab« og slutter med at
							slå fast, »at den foranderlige Smag foraarsager, at hver Jomfrue bliver
							gift, hver Mad ædt, og hver Bog læset« Det finder han frem til ved at
							give to eksempler på mærkelige ægteskaber, et gammelt og et nyt. Det nye
							har han selv oplevet - flygtet fra pesten i København - på Falster i
							1711, hvor han har mødt Marie Grubbe. Hun var »en Høy-Adelig Dame, hvilken havde en u-overvindelig Afskye for
							hendes første Ægtefælle, skiønt han blant alle Undersaattere var den
							fornemmeste og tilligemed den galanteste Herre
							udi Riget; og varede dette indtil paafulte Skilsmisse, da efter et nyt
							Ægteskab, som ogsaa havde et ulykkeligt Udfald, hun omsider tredie Gang
							begav sig udi Ægteskab med en gemeen Matrods;
							med hvilken, endskiønt han dagligen handlede ilde med hende, hun sagde,
							sig at leve langt meere fornøyet, end udi det første Ægteskab. Og haver
							jeg saadant hørt af hendes egen Mund, da jeg var i hendes Huus, som var
							et Færgested udi Falster, paa samme Tid, da
							hendes Mand var arresteret formedelst en
							Misgierning.« (Holberg, Epistler, v. FJ.
							Billeskov Jansen, II, 1945:42.)Ud over Holbergs epistel nr. 89 er det første forsøg på at anvende Marie
							Grubbe som litterær figur at finde i Steen Steensen Blichers Brudstykker af en Landsbydegns Dagbog fra 1824.
							Han har hørt om hende fra spredte udsagn i sin samtid, bl.a. nogle
							præsters dagbøger, og er i sin novelle den af de litterære Marie
							Grubbe-portrættører, der er længst væk fra de historiske forudsætninger.
							Han lader forholdet mellem skytten Jens og adelsfrøkenen Sophie finde
							sted i 1713, hvor de sammen flygter fra Tjele. I 1744 møder
							landsbydegnen dem igen i Corselidse på Falsters østkyst, hvor de er endt
							i et hus ved stranden som bandende og drikkende udskud. Søren Ladefogeds
							og Marie Grubbes flugt fra Tjele og Marie Grubbes sociale nedtur tjener
							som frit benyttet forlæg for novellen.Helt anderledes er det med H.C. Andersens »Hønse-Grethes Familie« fra
							1869, et eventyr, der med stor nøjagtighed, hvad angår historiske data,
							genfortæller Marie Grubbes historie. Georg Brandes påpeger, at H.C.
							Andersen »har paa sin Viis med ikke ringe Dygtighed benyttet Holbergs
							Meddelelse om sit Møde med Marie Grubbe til en  levende Skildring,« men også, at han har
							»misbrugt Æmnet ved at behandle det i Eventyrstil og drukne dets
							menneskelige Indhold i Raageskrig og Kragemaal« (Brandes, Samlede Skrifter, V, 1905:320).I 1876 udkommer så Fru Marie Grubbe, men dermed
							er emnet på ingen måde opbrugt. Også i det 20. århundrede har Marie
							Grubbemotivet vakt inspiration, men er her udelukkende blevet behandlet
							kunstnerisk i dramatisk form.Sven Lange laver i 1905 Marie Grubbe. Schauspiel in
								vier Akten und einem Epilog. Frei nach J.P.Jacobsens Roman, som
							uropfør es i Malmo ca. 1908 og har premiere på Folketeatret i dansk
							oversættelse 15. marts 1929.1 1940 får Fredrik Nygaard opført en opera
							om Marie Grubbe på Det kongelige Teater (med musik af Ebbe Hamerik),
							hvis tekst er optrykt i F. Nygaard, Den virkelige
								Marie Grubbe, 1940.Det foreløbig sidste skud på stammen af Marie Grubbe-dramatiseringer er
							Ulla Ryums »Marie Grubbe«, som blev udgivet i
							1986 med informative kommentarer af Bo Elbrønd-Bek og Ulla Ryum selv. I
							1976 fik Ulla Ryum i Zürich opført en dramatisering af Jacobsens roman,
							et monodrama i to akter, som ikke er publiceret. Skuespilleren »spillede
							sammen med« fem imaginære personer, som kun eksisterede i kraft af
							hendes spil. I 1981 deltog Ulla Ryum i et projekt »Marie Grubbe« på
							Bristol Teateret, hvor de eksperimenterende prøver resulterede i et nyt
							stykke. Her opstod bl .a. en idé om at lade Marie Grubbes karakter dele
							i tre lige store dele, styret af de ægteskaber hun indgik. På baggrund
							af disse dramaturgiske eksperimenter udviklede hun så et skuespil, som i
							januar 1985 havde premiere på Folketeatret. I sit stykke lader hun tre
							udgaver af Marie Grubbe, den unge, den mellemste og den gamle, blive
							konfronteret med dels hinanden, dels Søren Ladefoged, Erik Grubbe,
							Ludvig Holberg, St St. Blicher, H.C. Andersen og J.P. Jacobsen.
							Forfatterne får her lejlighed til at møde den Marie Grubbe, de har
							fantaseret over i deres skrifter. J.P. Jacobsen fremstilles som en
							længselssyg fantast med masochistiske træk, der konfronteres med en
							uforstående Marie Grubbe, som i Ulla Ryums fortolkning synes at have
							været udsat for blodskam med sin far.Som Ulla Ryums bærer alle disse fremstillinger præg af den tid, de
							fortolker Marie Grubbe i. Det gør J.P. Jacobsens også - men på en nok så
							kompliceret måde. Måske den allermest komplicerede af dem alle.NoterTyske vers er oversat af candphil. Ole Bruhn, italienske og franske af
						dr.phil. Per Aage Brandt, begge Aarhus Universitet.7Bloster: blomster.8blaahvidste: JPJ har selv forklaret, at »siger jeg
						'blaahvid Himmel', giver dette Indtryk af en fast Hvælving, blaahvist skal
						give det røgagtige, melede, ved en ikke helt blaa Himmel her i Landet« (Breve fra J. P. Jacobsen, udg. v. Edvard Brandes,
						1. udg. 1899, p. 33). JPJ benytter selv de to stavemåder: -hvidst
						hhv.-hvist. - Ambra: her navnet på en busk
						(Artemisia abrotanum). - Boboreller: jødekirsebær. -
							de Belowers Tid: slægten Below ejede omkring
						1629 Tjele. - valske: italienske, -forknyttet: gjort forkrøblet. - Griseldis, Margreven: personer fra folkebøger, dvs. populære
						romaner fra det 16. og 17. århundrede (margreve = markgreve).9Kjærte: stort vokslys. - Marmeltrappe: marmortrappe. - Fastruplund:
						skov ved Tjele Langsø. - Bruhnhylde, Grimmild:
						kvinder fra ældre tysk sagndigtning, her: personer fra en folkebog fra det
						16. og 17. århundrede (merovingerdronningen Brunhilde blev i år 614 bundet
						nøgen til en vild hests hale). JPJs anvendelse af sagnet om Grimmild og
						Bruhnhylde er i øvrigt blevet opfattet som »et fund« i Nibelunglitteraturen,
						jvf Gudmund Schutte, »Revolution i Nibelungforskningen«, i Danske Studier, 1955, p. 111.- Bomhuset: hus ved en bom til bolig eller ophold for bommanden,
						Bertel passer altså en bom og opkræver bompenge.10Svær: tykt lag. - Nektar:
						sukkerholdig saft i blomster. - Politur: laklag.11den Jjortenaarige Marie Grubbe: om den historiske
						Marie (født Maren) Grubbes fødselsår ved man kun, at hun blev født i midten
						af 1640'erne (se »Tillæg«). Ifølge en kronologi, som JPJ har lavet over
						hovedpersonernes alder, forestiller han sig, at Marie Grubbe er 14 år i
						1657. - Erik Grubbe: Erik Lauritsen Grubbe
						(1605-1692) var fra 1636 lensmand på Århusgård, hvor han gerådede i bl.a.
						retlige konflikter, blev i 1649 forflyttet til Lund på Mors; fra 1651 levede
						han tilbagetrukket på Tjele. Hans kone, Maren Juul, døde i 1647, hvorefter
						han levede sammen med en såkaldt »ufri kvinde« (dvs. bondekvinde), Ane
						Jensdatter, med hvem han havde en datter Anne. Se »Tillæg«. - Hovbøndeme: hov betyder bl.a. herregård, hvortil der
						skal ydes hoveriarbejde, dvs. gratis tvangsarbejde, som hovbonden havde
						pligt til at yde herremanden. -Nadvre: nadver,
						aftensmad (jysk). - Bindestenene: sten, som en hest
						kan bindes ved. - Træhesten: et stort bræt, som på
						højkant hvilede på to eller fire ben; blev anvendt til at straffe bønder
						eller soldater, der måtte sidde overskrævs på brættet, uden at kunne nå
						jorden med benene, med bagbundne hænder og evt. med tunge ting bundet til
						fødderne. - Brikker: trætallerkner uden
						ophøjet kant. - Fældingen: dørkarmen.12Ane Jensdatter: se n.ts. 11 om Erik Grubbe, den
						historiske Ane Jensdatter døde i 1685. - Stob: et
						stort bæger eller krus. - Kongekjørsel:
						kørsel for kongen eller kongelige embedsmænd. - Vognhamlerne: stænger på vognen, som trækdyrene er bundet til. -
							Tmllier: her i betydningen uduelige kvinder
						eller pjattede piger. - Byssens Nyt: bysladder. -
							Nøj: noget. - Bødler:
						tumler eller bakser med noget på en klodset måde. -fo'da hverken ... aant: far da hverken lov til at lave
						det ene eller det andet. - Landsens Maal: rigsdansk.
						- Sind: heftigt temperament, stærk vilje (jysk).13Fædrenes Synder...: 2. Mosebog 20.5. - Mikkelsdagsaften: på mikkelsdag d. 29.9. holdes
						høstgilder. - æ tvi: to udråbsord: æv, føj, fy. -
							spitalstosset: skrupskør (som i et hospital for
						sindssyge). - mendrukken: døddrukken (men: ulykke).
						- Fovsing: landsby sydvest for Struer.14Christian Skeel: ifølge Morten Borup er der her tale
						om en tilsyneladende sammenblanding af to adelsmænd ved navn Christian
						Skeel: Albertsøn (1603-1659), ejer af Fussingø og Odden, og Jørgensen
						(1623-1688), der fra 1671 var stiftamtmand over Viborg stift og amtmand over
						Hald og Skivehus amter. - Odden: Hovedgård i Mygdal
						sogn i Vendsyssel. -Krigen: 1.6. 1657 erklærer
						Frederik III Sverige krig. - Aars: Århus. - den Sag ... med somme Aarhusfolk: Erik Grubbe var
						»en brutal og plump Landadelsmand« (Borup), som havde rettet voldsomme
						beskyldninger mod Århusbispen Morten Madsens enke, fordi han ikke kunne
						blive gift med bispens datter Elline (jvf endvidere J. Meier: Om Marie Grubbe, 1982, p. 11). -fire Slæt: fire klokkeslag efter kl. 12, dvs. kl. 16 (jvf
						klokkeslæt), -faster Regitze: Fru Regitse Grubbe
						(1618-1689), der ikke var Erik Grubbes søster, blev i 1641 gift med Hans
						Ulrik Gyldenløve. Hun er mest kendt for sit forsøg på at forgive grevinde
						Birthe Skeel med gift, blev i 1678 forvist til Bornholm. - Vinge: lille by nord-øst for Bjerringbro. -JensJensen Paludan: siden i hvert fald
						1666 privat ansat hjælpepræst i Tjele-Vinge sogn, siden 1671 præst
						sammesteds, død 1704. -paaskjøns: skævt, på skrå.15æng: trang, snæver. - Mumme:
						meget stærkt, mørkt øl. - Tudekande af Ibentræ:
						kande med hældetud, lavet af det hårde og mørke ibenholt. - 51-ret: forsiret, udsmykket. - Heydenkamper: ølsort. - vi erefra igaar og vide
							Intet: Jobs bog 8.9. - Frimester:
						håndværksmester, der, ifølge en ordning ophævet i 1862, ikke var med i lavet
						(dvs. sammenslutning af især håndværksmestre og -svende inden for samme
						profession), men som alligevel havde lov til at drive forretning.
						- Oldgesellen: ældre, betroet svend.
						- Lade: æske, skrin. - deden op han drog: hvorfra han tog. - Brunsviger-Humle: humle fra Braunschweig til ølbrygning. - Urtesaad: afkog af urter.16besynderlige: særlige. - Skaaninger: hadet til svenskerne var især voldsomt i Skåne, der i
						århundreder havde været slagmark for dansk-svenske opgør. - sidste Krig: Danmark led nederlag mod svenskerne i
						krigen 1643-45. - den søde Kløe: længslen efter at
						fl hævn. - Nøvter: kvæg, kvajpander. - Marsken: Anders Bilde (1600-1657), blev beskyldt for
						fejhed under krigen mod svenskerne i 1657, fordi han indså den danske hærs
							 begrænsninger over for den
						krigsvante svenske. - Ceylon og Ostindien: i Danske Magazin, 4. Hefte, 1745, har JPJ læst om en
						Erik Grubbe, der i 1623 rejste til Ostindien; det er imidlertid ikke Marie
						Grubbes far, men hans fætter af samme navn.17Skjørlevnere: person, der lever et udsvævende liv. -
							Hundene slikke mine Saar ... Abrahams Skjød:
						hentyder til lignelsen om Lazarus, hvis fattigdom illustreres ved at hundene
						slikker hans sår, mens han i Gudsriget placeres fornemt: Lukas 16.19.19Fru Rigitze Grubbe: se n.ts. 14. - Carl van Mandem: Karel van Mander (ca. 1610-1670),
						nederlandsk maler, som blev dansk hofmaler i 1638, har bl .a. portrætteret
						Christian IV. - Resident(er): gesandt, dvs. en stats
						officielle repræsentant i en anden stat. - Nikolaj-Siden: på samme side som Nikolaj Kirke. - Passt au .. .f: Pas på. - Brevskab: brev.
						- halvgaaen to: kl. 13.30.20Gyldensuppe: suppe kogt på brød, æg, vin, sukker og
						krydderier. - bred Fisk: fladfisk. - Trisanet: pulver af sukker, kanel og ingefær. - Mansfelder: en bestemt slags kage. - Spillinge-Moes: blommemos. - Fætter: Ulrik Frederik Gyldenløve (1638-1704), søn af Frederik III
						og Margrethe Pape; den historiske U.F. Gyldenløve var ikke fætter til Marie
						Grubbe. - Halvsyslinger: skillemønt, gangbare indtil
						1848. - blistrer: funkler, lyser.
						- sippe: holde sig tilbage. - Ganteras: flirt, pjatteri.22Bigum Skov: ligger nord for Tjele Langsø. - Uskæl: urimelig behandling.23Skumpelskud: udskud, udstødt person. - Søster Ane Marie: Erik Grubbes ældste datter og
						Marie G.s søster blev i 1661 gift med Sti Høg. - pour
							vous congratuler: for at ønske Dem til lykke.24Cavaliersfra Hove: kavalerer fra hoffet - ikkuns: kun. - sal: salig,
						dvs. afdøde. - Raillerie: spotteri, drilleri. - Hr.Jens: se n.t.s. 14. -fornummet: fornemmet. - Enormitdt:
						uhyrlighed, skandale. - nedrig Ekstraktion: af lav
						eller socialt uacceptabel herkomst. - baader: gavner, nytter. - Stycho:
						Ane Marie Grubbes mand Sti Høg; navnet er en latinisering af Stig eller Sti.
						- Gjordslev: egtl. Gjorslev, hovedgård på
						Stevns. - Gyldenvandet: likør.25Reverens: ærbødig hilsen eller handling, her som
						undskyldning, evt. med ironisk biklang, -gefaller:
						behager. - Bien: godt. - sogenannter: såkaldte. -tyske vers: Dog
						Chloe, Chloé bliv ej vred!/ som hund ved Hundestjernen led/ dit øjes ild mig
						giver kummer/ og ordene min læbe skummer/ som fråden hos en rabiesramt...
						Hundestjernen er Sirius, der mentes at fremkalde hede. I den tyske version
						står der Wasserscheu: vandskræk, dvs. andet stadium i hundegalskab hos
						mennesker. - Silkegaarden: antagelig den tidligere
						københavnske fattigstiftelse, »Silkehuset«, på hjørnet af Silkegade og
						Pilestræde. - Ramperteme: ramperne, rækværket. - Filitter: oprindelig et nederlandsk navn for
						Gyldenlak. - Aurora: mytologisk navn for
						morgenrøden(s gudinde). - Evan: vinguden Dionysos
						eller Bacchus. -gaar vilse: går vild.
						- Cappadocia: navn på værtshus i det
						daværende Kbh. - Rømere og Bouteiller: (grønne)
						vinglas og flasker. - Plaser: sjov, fornøjelse, -forgjætte: glemme.26Ramse: remse. - sige... paa:
						beskylde for.27Billinger: stumper, småstykker. - Vinterbøde for Sommerdaarskab: i januar 1658 er
						vinteren meget hård, og alle farvandene er frosset til, den 30.1. marcherer
						12.000 svenske soldater over Lillebælt til Fyn og videre over isen fra
						Svendborg over Langeland til Lolland, d. 8.2. går svenskerne til Falster, og
						er tre dage senere i Vordingborg - vinteren straffer altså, giver
						»Vinterbøde«, for den store fejlbedømmelse (»Sommerdaarskab«) det var af
						Frederik III at erklære svenskerne krig. Bemærk fremhævelsen afgife. - Freden: fredsslutningen 26.2.1658. - Svensken var landet i Korsør: d. 7.8. 1658 invaderer
						7000 svenske soldater aldeles uventet Danmark ved Korsør og marcherer mod
						København. - Pestilentse: pest. -Braddød: pludselig død. - to af Rigens
						Raader: d. 9.8. 1658 blev rigsrådsmedlemmerne Christian Scheel og
						Mogens Høg udsendt til den svenske konge for at forhandle om fred.29Flasketrøje: trøje med udskårne flige. -
							Skinder: garver. - Bislag: forstue eller veranda.30Islandsk Kjøbmand: købmand, der handler på Island. -
							Anstalter: foranstaltninger. - Rodemestrene: en rodemester leder en rode, dvs. en
						af de afdelinger, som borgerskabet i visse byer kunne være inddelt i med
						henblik på militærtjeneste eller, som her, borgerbevæbning. - Commerce: her: forretning, beskæftigelse. - Løddegryden: gryde eller potte til farvning. - Bursch: svend. - Blaatræ:
						spåner af kampechetræ, kan bruges som farvemiddel. - lukt
							Geheimniss: lukket hemmelighed. - Gesellerne: svendene.31makke ud: finde ud af, regne ud. - Kunsten: Vandkunsten; kbh. plads opkaldt efter sit
						springvand. - Djevels Gesindeken: djævelsk rak eller
						pak. -stime: optræde støjende, råbe. - svenske Lasse: Lasse var et folkeligt øgenavn for
						svensker. - Rakkeren: medhjælper for
						bøddelen, renovationsarbejder, ansås for ufri; også som skældsord. - uvittige Bæster: uvidende dyr. - Livsvædsker: efter antik medicin regnede man med fire livsvæsker,
						deriblandt blod.32Jærtegn: kendetegn, begivenheder opfattet som tegn
						fra himlen, mirakler. - Finner: (lappiske)
						hedninge; nordskandinaver. - Postillebog:
						postil, samling af opbyggelige udlægninger af bibelsteder. - kong Kristians: Christian IVs hær kæmpede i 1644 mod
						svenskerne i Jylland. - den Sinde: dengang.
						- Varulver: menneske, der kan omskabe sig
						til en ulv, kendes som menneske på bl.a. sine sammenvoksede øjenbryn.
						- Fæmon: kvæg. - kugelfaste: kan modstå kugler. - Lod:
						kugler. - Smaapockern': børnekopperne. - digt: tæt. -Jesper Kiim:
						historisk person (1629-1715), som efter dom i 1663 blev landsforvist som
						kætter.33Matthæus 51-54: evangelisten Matthæus gengivet efter
						Christian IVs Bibel. - Skok: tre snese = 60. - Fyrmørsere: kanoner. - velberuste: veludrustede, -gaa ... paa Huden:
						angribe. - Koradtsighed: courage, dvs. mod. - Glavind: hug våben (sværd ellign.). - Malcho: Malkus, Joh. 18.10.34Mikrokosmos: lille verden. -Jacob
							den Apostle: Jacob 3.6. - Mikrotheos: lille
							 gud, »skabt i Guds billede«.
						- Den sidste og tredje Post: genfortælling af
						Paulus' brev til Efeserne kap. 6. - overantvorde:
						overgive.35gjører ikke Eders Lever sort: bliv ikke bekymrede. -
							Sancherib: assyrisk konge 705-681, om
						»dødsenglen« (dvs. »Herrens Engel«) se 2. Samuelsbog 24.15. - Det røde Hav: hentyder til jødernes udvandring fra
						Ægypten og »havunderet«, jvf feks. 2. Mosebog 14.1-31. - Pharao: (clL Farao) 2. Mosebog 1-15. -forgjæt': glemme. - Gestdndniss: tilståelse.
						- spændte: sparkede.36Lurifas: upålidelig person. - som
							skreven staar: udtrykket bruges ved bibelcitater, her Apostlenes
						Gerninger 5.29. - Soldknægt: lejesoldat. - Gyldenløv': Ulrik Christian Gyldenløve (1630-1658),
						Christian IVs søn med Vibeke Kruse, ledede 1658 nogle af udfaldene fra det
						belejrede København.37Kallebodstrand: Kalvebod Strand, grundt farvand
						mellem Sjælland og Amager. - Ulrik Frederik
						Gyldenløve: se n.t.s. 20. I Jacobsens redegørelse for UFG på dette sted
						er det kun moderens navn, der har historisk hjemmel. - Gigers: (spillemands)-violiners. - Margrethe Pappen: M. Pape. - Gottorp: slot ved Slesvig by.38stakkede: små, korte. - Hovmesteren: person, der tog sig af unge adelsmænds opdragelse og
						uddannelse. - Kurfyrsten: en kurfyrste tilhørte den
						snævre kreds af landsfyrster, der foretog kejservalg i Tyskland. - Ibstrup: det senere Jægersborg. - Hillerødslottet: Frederiksborg Slot. - Sofie
							Urne: 1629/30-1714, datter af rigsmarsken Jørgen Urne (1598-1642)
						og Margrethe Marsvin (1606-50); blev 1659 med kongens samtykke forlovet med
						Ulrik Frederik, men da dronningen var imod forbindelsen, fordi hun var
						Leonora Christinas næstsøskendebarn, forbød kongen dem at holde bryllup, så
						de måtte gifte sig i hemmelighed 11.7. 1659. - Wer
						da?: Hvem der? - Daniel Knopf: navn på en
						toldforvalter over Sydnorge (1614-1687), men det er næppe ham JPJ benytter
						som forlæg; Georg Brandes gættede på, at JPJ ved udformningen af figuren har
						haft Rich. Kaufmann (1846-1894, journalist og forfatter) i tankerne. - den gloendes Ovn: navn på et værtshus, der ikke
						synes at have historisk baggrund. - le cercle des
							mourants: »de døendes kreds«, i sit eget eksemplar har JPJ skrevet:
						»Husk un mourant d'amour: saaledes kaldte en Dame den Gang sine Tilbedere,
						det kunde ogsaa tages i en anden Betydning?«39Stod: hesteflok, her i betydningen hesterace. - Luttendranken: en slags vin. - Noæh Ark ... Ararat: 1. Mosebog 8.4. - Canarien: de kanariske øer, bl.a. kendt for vine.40Safran: kostbart, stærkt gult krydderi. - Paradiskorn: krydderi (kardemomme). - Styversjæl: kræmmersjæl. - de
							Düvel: ved djævelen, for pokker. - Gemene:
						menige. - tvinet: hylet, tudet. - supplicerte: bad, bønfaldt. -generalmajor
							Ahlefeldt: Frederik Ahlefeldt (1627-1672), chef for det nyoprettede
						garderkorps, som med stor triumf deltog i Københavns forsvar, blev først
						generalmajor i 1659.41stynede Stumper: vanføre personer (iflg. Ordbog over det danske Sprog, bd.22s. 700 kun anvendt af JPJ). - lysk: kæl for. - Pokulats: drikkelag. - Gemenhed: behandle som ligemand42Badskæremes: barberernes. - Bislagene: verandaer eller forstuer. - Christoffer Urne: rigskansler (1594-1663).43Rigens Raad og Marsk: rigsråd og hærchef - Jørgen Urne til Alslev: (1598-1642), hærchef - Ridder af Elefanten: Elefantordenen, fornemste
						danske orden, indstiftet af Christian L - Skøyte: båd. -
							Sand: sandgrund. Fra et hyrdedigt i Søren Terkelsens Astree Siunge-Chor I fra 1648; jvf i øvrigt JPJs
						digt »Genrebillede« fra 1875, der kan læses som en ironisk pastiche på denne
						genre.44Das nenn' ich blindes Glück: det kalder jeg rent
						held - modige: sørgelige. -franske vers: ikke altid bringer Mars for dagens lys/ Genstande
						vædet i blod og tårer/ Men ...//... altid er kærlighedens Rige/ Fuldt af uro
						og anskrig. Fra Racans hyrdestykke Les Bergeries
						(1625), slutningskoret af 3. akt. Den citerede udg. er fra 1635. Mars er
						krigsgud i den romerske mytologi.45Sentiment: følelse. - angenemme: behagelige. - platterdings:
						fuldstændig. -par dieu: ved Gud. - irrende Vejrlys: flakkende lygtemænd, lysfænomener
						over moser og enge. -fideliter: trofast.46meintenere: (maintenere) bevare, opretholde. - supponer: antag. - gemäss:
						passende. - Iversyge: skinsyge, jalousi. - den spanske Romanbog: ifølge Borup vides det ikke,
						om JPJ har dette billede fra spansk litteratur eller blot har bygget på sin
						botaniske viden. - morsk: rådden.47Trolovelse: forlovelse.48spand(brede): ca. 15 cm. - Umaadelighed: umådeholdenhed - gemeneste:
						jævneste. - Vinkelpoeteme: professionelle
						lejlighedsdigtere.49cornu copiae: geden Amaltheias horn, stjernebillede,
						tegn for fylde og frugtbarhed, overflødighedshorn. - slibrige Adelveje: glatte alfarveje, modsat de privilegerede
						kongeveje. - Alexander af Macedonia: Alexander den
						Store (356-323 f Kr.). - Olger Danske: Holger
						Danske, dansk sagnfigur fra bl.a. Rolandskvadet. I dansk folkedigtning
						skildret som nationalhelt, der sover indtil Danmark kommer i nød. - Ridder Bayard: berømt fransk hærfører (1476-1524).51Kartoveme: kanonerne. - Palladsker: ryttersabler. - Stigremme:
						remme, hvori stigbøjlerne hænger. - Ma chere: Min
						kære.52Charpi: op tre viet linned (lærred) til forbinding
						af sår, eller løst vævet bomuldsflonel til behandling af sår, hudlidelser
						ellign. - Huestads: hattepynt. - incomodere Eder: være Dem til ulejlighed. - modige: sørgelige.53Vejbredblade: folkeligt lægemiddel.54Sotens: sygdommens. - kongelig
							Confessionarius: kongens personlige præst. - Hans Didrichsen Bartskjær: (1611-1661), rektor ved Herlufsholm
						Skole, 1651 hofprædikant i København og 1659 biskop over Viborg stift. - de badende Susanner og den sødlige Judith: hentyder
						til to malerier i kongens sommerstue på Frederiksborg Slot, som JPJ har læst
						en omtale af Ssanne og Judith er navne på to kvinder, der optræder i de apokryfe
						(ikke-kanoniske) skrifter i Det gamle Testamente: Susanne i badet, der
						belures af to mænd (i et tillæg til Daniels Bog), og Judith (i Judiths bog),
						der halshugger Holofernes, Nebukadnezars feltherre. Motivet Judith med
						Holofernes' hoved optræder også s. 111 og s. 114.55Samarie: præstekjole. - Morer: maurere, folkeligt for negre. - Damassin: et fransk damask med mønster af guld- og sølvtråde. - Phioler: glaskolber, rund flaske med tynd hals. -
							Gemach ...: Rolig, nådige herre, rolig, (...)
						det er den højærværdige kongelige konfessionarius (præst), der er sendt
						herhen for at De kan skrifte. (Ikke særlig korrekt plattysk, ifølge Borup
						sandsynligvis inspireret af de plattyske dialoger i Leonora Christinas Jammers Minde).56Kartover: kanoner. - vaillante: tapre. - Ymper: små planter,
						planteskud. -huldrige: kraftige. - utoede: uvaskede, her i betydningen: ikke har flet
						tilgivelse for. - Anammelse: modtagelse. - genegen: tilbøjelig. - uvittig
							Pog: uvidende lille dreng. - det Forteste:
						så hurtigt.57kurieus: sært. - dog at
						Øksen ...: Matthæus 3.10. - Ruelse: anger. -
							H'raus: ud. - Ejns - zwej
						-l: Et - to -! - Rechtsuml: Højre om! - om Eders Synder vare røde som Blod: Esajas bog 1.18.
						- Libanons...: sne.58Jens Justesen: (1610-1684) kendt for at bruge »den
						ny (engelske) prædikemåde«, som var karakteriseret ved bodsholdning. -føerladne: korpulent, -flakkende
							Livsfunke: sidste gnist afliv. - hartad:
						næsten. - Pagenstreger: drengestreger.59Abrahams Skjød ...: Lukas 16.19-31, jvf n.ts. 13. -
							Ledemod: ledforbindelser, albueled etc. - digt hos: tæt hos.60Elende: elendighed.61Livmedikus: livlæge. - Badskærer: barbér. - Medikus: lægen. - Bolster: tykt stof til dynebetræk.62Herzen und küssen/Ist Himmel aufErd: Kærtegne og
						kysse/ er himlen på jord (kilden ukendt), -gantes:
						fjante, flirte. - h'raus...: ud, din djævelske
						kvinde - sidder den løsagtige tøs ikke dér og flirter med den
						døende herre! Ud, hvem du så end er - elendige budbringer fra
						menneskefjenden, den levende djævel. - storstilede:
						trykt med stor skrift.63Stormen paa Kjøbenhavn: natten mellem 10. og 11.2.
						1659 stormede svenskerne København. Angrebet blev slået tilbage ved indsats
						af borgere, studenter og militær. - Fæstensøl:
						forlovelsesgilder. - Gænge: smal gang eller passage.
						- Skjæven: splinten, Matt. 7.3. - Corfitz Ulfeldt: 1606-64. Rigshofmester. Blev anklaget for
						mordplaner mod kongen. Måtte s.m. Leonora Christina (se efterflg. note)
						p.gr.a. regnskabssvig i 1651 flygte til bl.a. Sverige, hvor han, indtil han
						i 1660 anklages for forræderi, optræder som bl.a. forhandler ved
						Roskilde-freden i 1658. Udleveres i 1660 til Danmark. Sidder s.m. Leonora
						Chr. fængslet på Hammershus 1660-61. Blev løsladt mod stor betaling.
						Dødsdømtes efter igen at have konspireret mod kongen; døde imidlertid af
						sygdom. -Dronningen: Sophie Amalie af
						Braunschweig-Lüneburg, 1628-85. -  Ulfeldts Hustm: Leonora Christina, 1621-98. Datter
						af Chr. IV og Kirstine Munk (1598-1658; dronning siden 1615). Gift med
						Corfitz Ulfeldt 1636. Hun sigtedes 1663 for meddelagtighed i Corfitz
						Ulfeldts forræderi. Blev uden proces og dom spærret inde i Blåtårn, hvorfra
						hun først blev frigivet efter dronning Sophie Amalies død i 1685. Skrev
						under fængselsopholdet Jammers Minde, som JPJ har
						læst flittigt i under udarbejdelsen af MG. 64 intriguante: intrigante. - Sofie Urne: se
						n.t.s. 38. - Vaade: ulykke.66Blegen: tøj, der er lagt til blegning. - pudsede Lyset: fjernede det yderste stykke af vægen.
						- Tande: væge.67baade: gavne, nytte. - daarlig: tåbelig.68lyske: luske, snige. - Fordulgthed: ubemærkethed.69Itzehoe: by i Slesvig-Holsten. - Badskjær: læge. - Hollænderne: Danmarks
						allierede. - Sejren ved Nyborg: med hjælp fra den
						hollandske flåde slog danskerne den svenske Fynshær i Nyborg 14.-15.11.
						1659. Ulrik Frederik havde her en kommando.70stædt i: værende i. - Diana: ifølge romersk mytologi en måne- og jagtgudinde.71Postiller: se n.t.s. 32. - Sarder
							... Hyadnth: ædelstene omtalt i Johannes Åbenbaring 21.19-20. - længer kom hun aldrig: Johannes Åbenbaring 16.4. -
							Den Bedendes Kjæde: Hans Jacobsen Hvalsøe: »De
						Bedendis aandelige Kiæde af 41 Led, eller Christendommens Articler
						sammensancket«, meget udbredt, men udkom først i 1700. - de tolv gudelige Maaneds Stemmer: Gregers Hansøn Windekilde:
						»Tolff Gudelige Maanetz-Stemmer« (1632). En samling morgen- og aftensange
						med musik.72Apokalypsen: Johannes Åbenbaring, -frygtelige Syner red: j vf Johannes Åbenbaring 6.1-8 (om de fire
						ryttere). - den Tid ... da Svensken trak sig
						tilbage: svenskerne trak sig tilbage 31.5. 1660 efter fredsslutning
						26.5. - poncerøde: ponceaurøde, højrøde.
						- Disputer: diskussioner. - Camelot: uldtøj. - Grovgrønt: en slags silketøj (efter fr. grosgrain). - Sarabande, Pavone: hhv. fransk og spansk dans
						(pavane). - sid-,: vid-. - -haandstrømper: -halværmer.73spranget: broderet. - Excesser: udskejelser. - -exercitier:
						-øvelser. - informerede: underviste. - Pas og Reverentser: dansetrin og hilsener, buk,
						nejen o.lign. - blyt: bly, sky.74coquet: koket, bevidst pyntelig, -gjemte det... Hjærte: Lucas 2.19. - Forstaden: det nuværende Brønshøj. - Minehalsene: det sted på minerne, hvor de antændes. - Skandsekurvene: flettede kurve, anvendt til dækning
						for mandskabet. - Lavet: understel på hjul for
						transportable kanoner. - Horsepander: hestekranier.
						- Dyffels Kavaj: lang kappe med slag eller stor
						krave af duffel, dvs. langhåret uldstof - Rokkedrejer: håndværker, som fremstiller rokke o.lign. drejerarbejde i
						træ. - Magdeborg: by sydvest for Berlin, blev under
						trediveårskrigen i 1631 indtaget af Tilly med påfølgende plyndring og
						storbrand. - Ejland: ø (ikke et stednavn).75Nadverftid): aftensmad (jysk). - Petri Kirkegaard: Skt. Petri Kirkegård op til  Nørrevold med omkringliggende haver var
						et yndet udflugtsmål. - Residenter: gesandter. - Hans Nansen: 1598-1667. Københavns borgmester. - Villem Fiuren: 1603-1664. Anset borger, rådmand i
						1660. - Corfitz Trolle: 1628-1684. Lensmand,
						gehejmeråd i 1669. - Otto Krag: 1611-1666. Rigsråd
						og ivrig forkæmper for adelens rettigheder ved forfatningsændringen i 1660,
						se n.ts. 90. - Ide Daa: 1622-1668, først gift med
						Chr. Holck, dernæst med Chr. Urne. - Axel Urup:
						1601-1671. Rigsråd og general. - krumpne:
						krumbøjede. - Sidsel Grubbe: 1612-1691. Datter af
						Knud, hvorimod Regitse var datter af Jørgen. Hofmesterinde. - Gersdorf: Joachim G., 1611-1661. Rigshovmester. -
							Schack: Hans, 1609-76. Københavns forsvarer
						under belejringen. - Thuresen: Frederik, 1613-75.
						Stadshauptmand i Kbh. under belejringen. - Peder
						Retz: Reedtz, 1614-74. På denne tid øverste rentemester, omtrent det
						samme som finansminister. - Lader:
						manerer, måder at optræde på. - Niels
							Rosenkrands: 1627-1676. Vandt stor hæder under belejringen som
						oberstløjtnant ved Kongens Livregiment.76Johan Adolfs Have: traktørsted. - Bolstre: dynevår. - Oluf Daa: f 1606.
						Rentemester. - Urias: forvekslet med Augias, en
						oldgræsk sagnkonge. Han havde 3000 kreaturer i sine stalde, som ikke blev
						renset i 30 år. Det blev et af Herakles' (Herkules') tolv arbejder at gøre
						staldene rene.77Demant: diamant. -Jugement:
						dom, bedømmelse. - remarkable Discours: mærkværdig
						eller bemærkelsesværdig samtale. - sagte: sagtens. -
							Raison: fornuft. - Absud,
							Dekokt: afkog. - Passion: lidenskab.78klarnes: blive klarere. -
						genegen: tilbøjelig. - subtilig Materie:
						kompliceret stof - Elixire d'amour: elskovs- eller
						kærlighedsdrik. - takler til: svarer til, stemmer
						overens med - Aventure: eventyrlig hændelse. - Logemente: logi, midlertidigt ophold.79kontrafejet: malet, -furieus: ophidset, rasende.80buklede: overflade med mange små ophøjninger. - trindtom: rundt omkring.81Cour: kur, galanteri.82Kongens naturlige Søn: kongens legitime søn uden for
						ægteskab. - Vordingborg i Forlehning:
						27.1. 1660 blev Ulrik Frederik udnævnt til befalingsmand over Vordingborg
						len. - Strøgods: spredt liggende samlinger af
						bøndergårde, der tilhører den samme hovedgård.83bedaget: stilnet, blevet roligere. - Vaand: kvist.84Daphnis, Amaryllis: hyrde og hyrdinde i den
						klassiske poesi, jvf n.t.s. 43. -Cithar:
						guitarlignende strengeinstrument. - Limsyderen:
						limkogeren.85Koder: nederste del af et kreaturs ben. - Lindum Skov: ligger ca. 6 km nordøst for Tjele.86fro: glad, munter.87huldsaligt: venligt nedladende. - Hans-Wurst: Pølse-Hans, fællesnavn for komisk figur i
						middelalderlige (og yngre) tyske skuespil, naragtig person. - Dobbel: en slags hasardspil. - drillet: excerceret, øvet. - Fastnachtga-lenskab: maskerade. - Sakraments
							Gaudieb: forbandede gavtyv. - CornelisFuglefænger: en slags leg, som JPJ selv forbinder
						med dette navn, som han har fundet i sit kildemateriale. - den Puds ... skrukke Høne:
						en kendt leg. - Ølkipper: simple
						værtshuse. 88 amusere: underholde, more. -gjør' mig ubetroet: afsløre mig som
						upålidelig. - Negenøjenskarl: skældsord
						(sandsynligvis konstrueret af JPJ), hvis førstedel stammer fra navnet på en
						ålelignende fisk: negenøje (niøje, lampret). - Stingendal: dannet af JPJ ved sammensætning af stinge (stikke) og
						Dyrendal, betegnelsen for et sværd (oprindelig fra Rolandskvadet: Durandal).
						- Nøvt: kvæg, kvajpande. - Dræksjung: skidt knægt. - høder: truer. -
							Roselil og hr. Peder: jvf vise nr. 197 i Danmarks gamle Folkeviser bd. IV, Kbh. 1883:
						»Roselille Mo«. I forkortet vision også kaldet »Herr Peder og Jomfru
						Roselille«. - labe: her: drikke som en kat. - leve: kære. - Drank: bærme.
						- Mester Anders: bødlen. - spier: kaster op. - Hjadderkop: vrøvlehoved90Rigsforsamling: stændermødet, der overdrog Frederik
						III arverettighederne, og som førte til arvekongedømmet og enevældens
						indførelse. Mødet blev åbnet 8.9. 1660. - skrammererede: pyntede (især med bånd, kanter o.lign.). - Kongernes naturlige Børn: se n.ts. 82. - indgetogen: tilbagetrukket.91Leander, Leonora: navne, som ofte optræder i
						klassiske komedier (hos Holberg feks.).92Toledoklinger: kårdeklinger fra en berømt
						våbenfabrik i den spanske by Toledo. -Jaspisagat: en
						slags halvædelsten. - der havde den Afdøde været i ni
						Aar: i 1648-1654 (altså kun 7 år) havde Ulrik Christian været udenlands
						og tjent under forskellige berømte hærførere (Condé, Turenne). - Carl Gustav: Karl X Gustaf (1622-1660), svensk konge
						1654-60. - Prinds Christian: 1646-1699. Regerede fra
						1670 som Chr. V. - Nu krigedes de nede i Spanien: i
						1668 rev Portugal sig løs fra Spanien efter flere års krig.93absolut: enevældig. - Frederik
							den Tredie ... dyrkede Guldmagerkunsten: han foretog (alkymistiske)
						eksperimenter i sit eget laboratorium. - Burrhi: Francesco Giuseppe Burrhi (ell. Borri) (1625-1695). Anses i
						dag for at have været svindler, men imponerede sin samtid med sine
						»eksperimenter«. I 1667, da hans anseelse i andre lande ikke længere var
						særlig stor, drog han til København, hvor Frederik III indrettede et
						laboratorium (det såkaldte Guldhus) til ham.94Da Ulrik Frederik ... naaede den nævnte By: han
						besøgte faktisk Burrhi på denne tid. I 1668, lige efter sin ankomst til
						København, helbredte Burrhi Ulrik Frederik for en hård sygdom. - Ole Borch: 1620-90, filolog, læge, kemiker,
						botaniker. Mødte i 1660-1663 Burrhi i Holland. Lod sig overbevise om Burrhis
						redelighed, -gulladen: gullig. - Niello: forsiringer på sølv. - Tavl:
						ternet mønster. - Morian: neger.95Prælater: højtstående gejstlige, biskopper og
						kardinaler. - Skolarer: elever. - laborerer: arbejder, går frem. - uvittige:
						dumme. - Historia naturalis: naturhistorie. - Materia magica: magisk stof eller emne. - -pillula: -pille. -Styverfænger: smålig person. - ignorantiske:
						uvidende, idiotiske. - Autores:  forfattere, skribenter. - bestilt: bestemt, indrettet. - Constellationer og Conjunktioner: stjerners og planeters
						sammentræf, her: sammentræffende omstændigheder. - Destilatio eller Sublimatio: fortætning eller fordampning, -gaa an: foregå, ske. - Naturgejsternes Pauluner: naturåndernes boliger, dvs. naturen. -
							Materia vilis: urent stof (modsat guld). At
						udfri (dvs. lave) guld fra urene stoffer er en af alkymistens vigtige
						opgaver. - Mager: troldmand. - Salome, hvis Segl, både det store og det lille: som Salomons segl
						betegner araberen fortrinsvis heksagrammet, vestlændingen pentagrammet. Med
						det store segl har JPJ måske, ifølge Borup, tænkt på den sekskantede, med
						det lille på den femkantede figur. - Mosem:
						bøjningsform af Moses.96Zebaoth: (jvf Rom. 9.29 og Jak. 5.4) betyder på
						hebræisk hærskarer. Herre Zebaoth, »hærskarernes herre«, betegner da Gud som
						den, der hersker over engleskarerne. - Gehenna:
						helvede. - Nativiteten: astrologisk betegnelse for
						fiksstjernernes og planeternes indbyrdes stilling i et menneskes
						fødselsøjeblik og for det horoskop, der angiver den. - Stensnidere: gravør (snider = skærer). - Børtskippere: færgemand.97Æres-Linien, Lykke-Stregen, Livsfuren: linier i
						håndfladen. - Livsarvinger i tvende Kuld: Ulr. Fr.
						fik faktisk børn i to af sine tre ægteskaber. - Malakiter: en slags halvædelstene. -Jaspis:
						kvarts, jaspissten: smykke. - rar: sjælden. - arg: umoralsk, ikke til at stole på. - skalkagtig: upålidelig, ondsindet98Salvet: serviet. - Vunde:
						sår.99Hvid: den mindste møntenhed, dvs. alt tælles med.100stime: optræde støjende, råbe.101Bissepraas: lille lys. - skindbræmmet: med skindkant. - bedet:
						spist og drukket.102Prindsesse af Blodet: ægte prinsesse - modsat Marie.
						- Raisonering: vrøvl, gøren indvendinger (dialekt).
						- Løjbænk: polstret hvilebænk.103Alikant: mørkerød vin fra Alicante i Spanien. -Johan Lehns Stue, BryhansKjælderen: faktiske navne
						på vin- og ølstuer. Bryhans er en øl fra Hannover. - kurieuse: underlige. - Gueridon: lille rundt bord.104den tager Kuld: den er kold. - Klavikordium: strengeinstrument, forløber for klaveret.105Gjest: gæst, fremmed. - arge
							Gejsters usalige Vold: onde ånders forbandede magt.106Kjøbte sin Magt ... give sin
						Magt: enevælden, enemagten, forudsætter, at andre personer får
						væsentligt ansvar. - Phillip den Fjerde: konge af
						Spanien 1621-65. - Grand d'Espagne: iflg. Borup er
						Jacobsens kilde her Gesandtindberetningerne i P.W. Beckers Samlinger til Danmarks Historie under Kong Frederik IIIs
							Regiering af udenlandske Archiver I-II, 1847-57 hvor den svenske
						Resident rapporterer, »at Hr. Gyldenløve af Kongen af Spanien er bleven
						benaadet med Titel af Grand d'Espagne ... Nogle tilføje, at han behandles
						paa samme Fod ... som Don Juan d'Austria«, den yngre, uægte søn af Filip IV;
						vicekonge af Aragonien.107Churfyrsten af Sachsen .. ..-Johan Georg III
						(1647-91) forlovede sig 9.10.1663med Frederik III's ældste datter, Anna Sophie (1647-1717). Gift 1666. Et tysk
						håndskrift i Kgl. Bibi. har en omfattende beskrivelse af forlovelsesgildet.
						Det nævnes også i Leonora ChristinasJammers Minde.
							-Drejelad: drejebænk, en af Fr. IIIs personlige interesser. - baldyre: brodere. - Perlelidse: perlekæde. - Solitaire: indfattet
						ædelsten. - agrajferede: lukkede med et spænde el.
						lign.108sortsviklede: med sorte udsmykninger på
						strømpeskaftet. - Sime: flettet bånd eller snor. -
							Foureren: den hoffunktionær, der tager sig af
						regnskabsførelsen, den daglige økonomi o.lign. - Verkehring: brætspil. - i Bjerge: i skjul.
						- Lanter: kortspil. - Løbebly: smeltet bly.109minde: kysse. - nichtige:
						uvirkelige. - Luftblaser: luftblærer. - Indialand: Indien (Ostindien). - Horsgummer: gøge. - Tredækkere:
						bekkasiner. - stime: se n.t.s. 31. - Commerce: her: lystig eller støjende opførsel,
						spektakel. -iversyg: jaloux. - Majmaanedskilling: seksuelt ophidset kvinde. - Elsdyrene og de Esrom-Kameler: Frederik III samlede
						på sjældne dyr. Esrom (Esrum) er en gammel klosterbygning ved Esrum sø i
						Nordsjælland.110Tungetcersken: tom snak, bagtalelse. -Jerusalems Forstyrrelse: efter jødekrigen
						i år 70 ødelagde Titus Jerusalem totalt; derefter udtryk for total
						ødelæggelse. - dyppede sig: nejede. - Galne se, Galne gaa ... Graven naa: hedder ellers
						Den lamme ser, den blinde går, ved fælles hjælp de målet når. - laveligt: lavt. -fejler
						intet: tager ikke fejl.111gesvadsig: snakkesalig. - Valet
							de chambre: kammertjener. - angenemme:
						behagelige. - Fjælleskur: bræddeskur. - Tresor: skat eller skatkammer. - Sentiment: følelse.113franske vers: Ven af udsøgte stykker,// Og af artig
						fråds,/ Kom og lad vore muskatvine/ Din tørst og dit tungsind drukne. Fra
						François Maynard »Epigramme«, Oeuvres, 1646: 209. -
							Adorable Venus...: Elskelige Venus, hjerternes
						dronning, jeg beder Dem fra Deres ydmyge slave modtage dette lille uskyldige
						lam, omkranset af blomster ...114Bi kuns: vent bare. - Skalmeje: en slags fløjte. - Amaryllis: se
						n.ts. 84. - stinge: stikke. - Koblerne: hvormed hestene fastgøres til vognstangen.115Kammerjunker lavere hoftitel. - Sprichwort: ordsprog, talemåde.116Lindorme: optræder i middelaldersagn, folkeviser og
						eventyr. En stor slange, der iflg. overleveringen lever underjorden, og som
						vil lave store ødelæggelser, når den slippes løs. - Opal: en ædelsten med stærkt farvespil.117Glar: hinde, der er klar og gennemsigtig som glas. -
							Akteurer: aktører, dvs. skuespillere. - Pilloy og Kobbereau: Daniel Pilloy (død 1679),
						bedstefader til berømt skuespiller. Gert Kobbereaus navn optræder i teksten
						til balletten »Die Waldlust«. - Sti Høg: søn af
						rigskansleren Just Høg. Ca. 1660-1665 landsdommer på Lolland-Falster. Blev i
						1661 gift med Marie Grubbes ældste søster, Anne Marie. Hans embedsførelse
						var mangelfuld. Han forlod sit hjem for at rejse omkring. Anne Marie lod sig
						i 1673 skille fra ham. Om hans videre skæbne: se MG side 199f - Soleglød og Sommerbrynde: stærk sol; -brynde: -brand118Nadverrøg: røg ved aftensmåltid - katoliske: forvirrede, tossede.119Frænke: kvindelig slægtning. - forfulet: fult, råddent - gehejm Societet:
						hemmelig forening, -fortere: hurtigere. - den gemene Adelhob: den store hob, almindelige
						mennesker. - subtilere: mere kompliceret. - stakket Kortvil: kortvarigt tidsfordriv, -fult Slemmen: modbydeligt svireri/drikkeri.120minder: kysser. - Sentiment:
						følelse. - Ma Chere: min kære.121Bande bider intet Øje ud .. .følger efter: (gammelt
						ordsprog) et bandeord gør i sig selv ikke noget - der skal fysisk overmagt
						til. -grant: klart, tydeligt.122skjællede Intet: gjorde ingen forskel. - Mummenskands eller Fastnachtsspiel: maskerade,
						fastelavnsfest. - avindsyge: misundelige. - leve til: leve intenst. - Adelkongevej: bred landevej, hovedvej. - kejset: valgt, udkåret -gjenneste: hurtigste,
						hurtigst fundne, dvs. første.123den Ballet: »Die Waldlust« (se n.t.s. 124). - Lyskroner, Ildpotter, Fyrbcller: forskellige slags
						ild til belysning.124Masqverada: maskerade, en slags karneval. - Die Waldlust: et maskespil med sang og dans, der
						opførtes ved denne lejlighed af de fine herskaber og hoffet Masquerada. Die Waldlust. [navne på kongeparret o.a.
						fornemme tilskuere] Im Walde beym Konigl. Schloss Friedrichsburg
						Allerunterthänigst fürgestellt. Im Jahr 1663. Kph.: Heinrich Gode. Sidste
						scenes overskrift: EilfF Schäferinnen beschliessen mit dem grossen Tantz
						diese Waldlust. Blandt de agerende nævnes: Frau Güldelauen. Teksten er
						anonym. Beskrivelsen af dansen (side 124) er JPJs egen tildigtning, mens det
						tyske citat er fra den oprindelige ballettekst. - Schceferinde: hyrdinder. -Pas de deux:
						dans for to.125tyske vers: I nymfer med stort ry, I, skønt af støv,
						gudinder/ ved hvis fortræfFlighed let helte sig forblinder,/ ja guder stedse
						selv hengiver sig med fryd,/ lad nu i denne dans sig visejeres pryd,/ den
						lemmers rørighed, som just til denne ende/ sin pragt og skønhed fik, og lad
						os derpå kende/ en guddoms træk hos jer, at på forøget vis/ man yde kan ved
						jer sin Skaber lov og pris. Citatet er her gengivet efter romanen, der
						imidlertid har fire afvigelser fra flg. ord i originalen: Nymphen ... jhr
						... Treffligkeit ... Helden-Sinnen. - Bosquetter:
						smågrupper af træer og/eller buske. - Ædelknaberne:
						pagerne. - La Barre: sanger og danser, der i
						historiske kilder nævnes i forbindelse med en hoffest i 1655. - Pokulats: drikkelag. - italienske
							vers: ... hun er af skikkelse/ Snarere høj end det modsatte; hendes
						blik er livligt,/ Hendes hårpragt er blond og en kende rødlig. Fra Guarinis
						hyrdestykke »II pastor fido« (i en udgave fra 1659). -modige: sørgelige. - italienske vers: En
						sødmens prøvesten!/ .../... salige mund,/... elskelige mund, som vel kan
						kaldes/ En duftende indisk konkylie/ Med orientalske, sjældne perler;/ Og
						den del, der lukker/ Og åbner den skønne skat,/ Purpur iblandet den sødeste
						honning. Fra Guarini op.cit.128Statholder i Norge: 20.1. 1664 blev Ulrik Frederik
						udnævnt til statholder i  Norge
						med bolig på Akershus, fæstning ved det nuværende havnecentrum i Oslo.129Rømere: vinglas.130incommodere: besvære. - aimable: elskværdige, her evt. i betydningen: kærligheds-. - Varmebukken: metalopstander, hvorpå ildtang og
						ildskovl kunne støttes. - Desmer:
						vellugtende stof - Bilager: bryllup.131De grace: hav barmhjertighed. -Jerichos Rose: plante, som ved udtørring lukker sig sammen, ved
						fugtighed retter sig ud igen. - lagde Eders Brystdug
						ud: folkelig betegnelse for et elskovsmiddel, som ifølge overtro virker
						bedst ved tiltagende måne. - Sengejjæl: sengebræt,
							-forinden: på indersiden.132Gud holde sin beskjærmende Haand...: flere af
						formuleringerne i brevet er hentet fra Kirstine Munks breve til datteren
						Leonora Christina. - Tribulats: plage.133Runsk: liderlig. - wenn's de
							Duwel...: når fanden fryser, gør han helvede hedt. - Snemos: flødeskum. - Schauessen: skueretter, her sandsynligvis i betydningen: fine retter.
						- garstig: modbydelig. - Kag: pæl, ved hvilken forbrydere blev pisket offentligt.134brabandtiske Silkes-Agramaner: brabant-kniplinger af
						silke, -gjort ubetroet: umyndiggjort. - M.A.K.S.: Min allerkæreste søster. - Slemmere: svirebroder. - sat
							Vejefor: sat over styr. - Almisse:
						velgerning.135Ingen er saa rasendes galen: selv den mest gale er
						dog fornuftig én gang om året (mellem 24. juni det ene år og 23. juni næste
						år). - Vittighed: forstand. - Karnaille: skældsord. - navnlig: ved navn.
						- Lossemente: logement, logi, midlertidigt ophold. -
							byltespaa: læsses, væltes over på.136hvad den Streg skulde læses for: hvad det skulle
						sige.139iversyg: jaloux. - i Vare: i
						vold. - Camelot: uldtøj. - Sindal: en slags silketøj. - Zobel ... Guld:
						besmykke den med kongeværdighed. - Dræk: skidt,
						snavs. - Navne: ukvemsnavne.140Stjærn: pande.141Vunder: ^i.142Kalø: slot og gods ved Århus bugt.143Hvid: mindste møntenhed. - Ajbigt: undskyldning. - Sentiment: følelse.
							-forfulet: rådden.144Kontrafej: portræt (el. fremtoning), her nærmest:
						afglans, efterligning.145Capua: rig by i Italien, ofte brugt som nedsættende
						billede på slapt (»slapvorent«) og dvask vellevned.147skrev Erik Grubbe til Kongen: afsnittet herfra og
						frem til »Marie vilde først aldeles ikke ...« er en næsten ordret gengivelse
						af Erik Grubbes oprindelige bønskrift (jvf Meier, 1982), og hendes
						efterskrift gengiver originalen. - Kaper: krigs-
						eller sørøverskib. - besøgt: bønfaldt. - in summa: sammenfattende. - Supplicering, Supplike: bøn, bønskrift.148Konsistorium: højeste styrende organ ved
						universitetet. -Johan Georg: se n.t.s. 107.149modtage en Gemalinde: i 1672 forlovede Ulrik
						Frederik sig for tredje  gang,
						denne gang med komtesse Antoinette Augusta, datter til greven af Aldenburg
						(f 1660). Gift 1677.151Fjælhylder: træhylder.152Parabler: her: lignelser, -primer: vrøvler. - Forgiften: gift.154Lohendorfen tre Mil fra Vechta: lokalitet ved lille
						by i Oldenburg ved en flod, der også hedder Vechta.155(Træ)stob: stort krus. - Gaasebænk: slagbænk, hvori gæs kunne ruge. -Kakkelovnspotte: lerpotte med gløder til opvarmning af et værelse.158braadnet: brudt op. - Glemsel er
							som Lyngen, den gror kun afsig selv: I T. Vogel-Jørgensen Bevingede Ord (Kbh. 1940) kun reference tilJPJ.159la croix de fer: Jernkorset, værtshus, hvis navn JPJ
						har fra Erik Grubbes svogers dagbog. - stinges:
						stikkes.160uskaterlig: uvurderlig.161Fialer: små spir på gotisk bygning. - Balustre: småsøjler, tremmer i et rækværk. - Svaler: svalegang. - St.
						Georg: legendarisk ridder, som blev dræbt i Palæstina ca. 303. Siden
						det 12. århundrede kendt som dragedræber fra legenden om »Sankt Georg og
						dragen«.162Remigius: navn efter frankisk helgen. - Hejreben: mager person.163skalhovede: skaldede. - Døden fra
							Lubeck: bleg og syg person. Her snarere: Djævelen. - memento mori: husk, at du skal dø, påmindelse om
						døden. -de Burtenbachers Stok: slægten Burtenbacher.
						- Relikviehuse: kostbare skrin til helgenlevninger.164Blomster: blomst, blomstring. - dummes: svækkes.167Palle Dyre: død 1707; havde haft ansættelse i
						kancelliet, hvorefter han blev forretningsmand.169determineret: bestemt. - Lungeslag: mørkerøde hudpartier i pande og kinder.170Arabesk: ornament, snirklet udsmykning af
						sammenslyngede planter, stiliserede figurer o.lign. - Saaer: baljer, kar. - Skjærekiste: kasse
						til at skære hakkelse i. - Spænde: fag (i
						bindingsværksbygning) i mur eller tag.171vælige: fyrige, ustyrlige. - Søren Sørensen Møller: Søren Ladefoged. Fulgte med som kusk, da
						Marie Grubbe og Palle Dyre 1684 flyttede fra Trinderup ca. 12 km sydvest for
						Hobro til Tjele. Blev her udnævnt til ladefoged. Der er meget stor
						overensstemmelse mellem den historiske og MG's S.L. Vedr. den historiske
						Søren Ladefoged og de mange retssager, han var involveret i: se Meier, 1982.172Nakkeskjæg: (hatteskæg) stykke tøj el. bånd, der
						anbringes som pynt bag på damehatte. - Strygestikke:
						redskab til at skærpe leens klinge med.173Egepurre: lav, forkrøblet eg.174Cyprianus: bog om drømmetydning.17475 franske vers: I skovenes små fugle,// ... hvor er
						I lykkelige,/ At i frit kan klage jeres kærligheds kvide,/ Dale, klipper,
						skove og sletter/ Kender også jeres glæder og sorger;// Jeres uskyldige
						elskov skyer ikke lyset/ Hele verden er for jer et frihedens sted,/ Mens
						denne grusomme ære, denne vort livs svøbe,/ Holder det trælbundet under så
						strenge  love,// Det er sandt, at
						jeg føler en hemmelig flamme,/ Som trods min fornuft har brændt i min sjæl/
						Siden den dag, jeg under elmetræet så/ Alcidor, som dansede til skalmejens
						lyd Fra Racan Les Bergeries (1625), 1. akt scene 3,
						citeret fra en udgave fra 1635.176Gruen: gruekedlen, muret kedel.177hun var fri for: det stod hende frit for.178læse: hekse, trylle.181Brikkerne: se n.t.s. 11. - Plumager: fjerprydelser.181Salvet: serviet. - sid: vid.
						- Komplimentbog: indeholder de rigtige former for
						tiltale til standspersoner, regler for dannet samtale o.lign. - Skjelling: skilling. - Stieg: steg.183Kamp: kampesten, »gennem tykt og tyndt«. - Rosenobler: guldmønter. -mæ:
						mig - sej: sid. - kryk: kryb
						sammen. - sæj: sig, sige.184j en lap: pjalt.185Pajen: fanden. - Havresaa:
						skallerne af malet havre. Betegnelse for noget ringe og ubetydeligt.18651 mæfuer: se mig for, passe på. - leg mæ ø: lægge mig øde, få mig dræbt. -tobele: tåbelig.187Badskjæreren: barberen, som også var en slags læge.189Borringholm: Bornholm, anvendtes som
						forvisningssted. - Kreatur: skabning. - velb.: velbårne, ærede.191Landemod'stiden: tiden for landemodet, dvs. et møde
						mellem et stifts provster under forsæde af stiftamtmanden og biskoppen. -
							Sletdaler: møntenhed (fire marks værdi). - Lire: lirekasse.192St. Olufs Marked: 29. juli. Erstattedes 1685 med to
						andre markedsdage, 22. februar og 12. oktober. - Styrvolt: i et brev 2.2. 1876 til sin bror skriver JPJ: »Jeg er nu
						snart en uddannet Styrvoltspiller hvilket kommer mig meget tilpas da jeg
						skal have et Styrvoltparti i et af de senere Kapitler i M. Grubbe.« (cit.
						fra Borup, også aftrykt i Tilskueren, 1911, 1: 19).
						De i det følgende afsnit brugte spilleudtryk findes i JPJ's notcshæftcr med
						optegnelser til MG.193langtandet: med lang tande eller væge. - Halmløb: kurv af flettet halm.195courant: løbende. - Kagen:
						se n.ts, 133. - Stejls: høj, opretstående pæl, som
						blev benyttet ved henrettelse, ved at den dømtes krop efter radbrækningen
						blev anbragt på et vandret liggende hjul, der hvilede på pælens øverste
						ende.196stryge: piske. -Jlaadigt:
						det samme som flydende. - Betink et val: betænk det
						vel. - lavgod: med i lavet, dvs. som man kan være
						bekendt at omgås med. - Amt: embede.197spie: kaste op.198viis dæ hvor e høns de pikker: vise dig hvor hønsene
						pikker (korn), dvs. slå dig i jorden. - Fjælleramme:
						ramme af fjæle, dvs. brædder. - kom til Alder: blev
						voksen, blev ældre.199sekstenhundrede og seks og halvfems: den hist. Erik
						Grubbe døde i 1692, hvad JPJ har vidst. - Burrehuset: ved Grønsund Færgested på Falster,  Aastrup sogn. - Gentilhomme: hofkavaler. - maître d'hôtel:
						hushovmester. -Just Høg: 1640-94. Diplomat,
						vicestatholder i Norge.202for Pestens skyld: København blev jævnligt hærget af
						pestepidemier, således også i 1711, hvor en voldsom epidemi slog 22.000
						mennesker ihjel (en tredjedel af den samlede befolkning). Det er i disse år,
						der indrettes flere assistens- og pestkirkegårde i midtkøbenhavn og på
						Østerbro. Ifølge Borup er der kilder, der tyder på, at JPJ skulle have
						påtænkt at indflette et kulturhistorisk billede fra pesttiden i romanen.
						- Alumnus: beboer på kostskole eller
						kollegium. - Borchs Collegium: fribolig for 16
						studerende, beliggende i St. Kannikestræde i København, ikke langt fra
						Regensen. Oprettet efter videnskabsmanden Ole Borchs (se n.t.s. 94) død i
						1690. Han testamenterede sin formue til formålet. - Ludvig Holberg: 1684-1784. Forfatter og prof i historie.
						Formodningen om, at han skulle have opholdt sig i Burrehuset under pesten i
						1711, skyldes hans 89. Epistel, hvori Marie Grubbe omtales. Se endvidere
						»Tillæg«. - stække: sætte i stak. - uformuendes: ude afstand, -præferere: foretrække. - besynderligen:
						især. - aimabelt: elskværdigt.203alamodische Sittenschule: bog om takt og tone. - degout: væmmelse. - Attraktion: tiltrækning, tilbøjelighed. - Uterlighed: uanstændighed, dårlig opførsel. - Zirat: pryd.204Brynde: begær, lidenskab. - Vreden din afvend: strofe 1-2 af 6 strofer. Efter latinsk forlæg.
						Anonym. Fra J. Mokkens Aandelig Haandbog 1639.
						Senere i private og officielle salmebøger også i 18. årh. Her cit. fra
						Kingos salmebog 1699, hvor den er slutningssalmen til aftensang Fastelavns
						søndag. Der er små afvigelser fra versionen i Kingos salmebog, hvor der står
							dit for det (linie 2),
							Plager for Plaget og redlig for redelig (linie
						3). Se endvidere Carl J. Brandt og Ludwig Helweg: Den
							danske Psalmedigtning, 1846,1: 317. Jvf i øvrigt Breve fra J.P. Jacobsen, v. E. Brandes, 1. udg. 1899: 34f, hvor
						JPJ kommenterer valget af salmen og (indirekte) afvigelserne.IndholdFru Marie Grubbe7Efterskrift 207En klassiker 207Tilblivelse 209Modtagelsen 214Romanen - analytiske rids 223Tekstforhold 232Bibliografi 234J.P. Jacobsens kilder 235Tillæg 239Den historiske Marie Grubbe 239Marie Grubbes historie 240Marie Grubbe i kunst, litteratur og drama 245Noter 248