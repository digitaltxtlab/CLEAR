 
 
 
 
 
 
 
 
 
 
 
 
 
 
 
 
		August Strindbergs Samlade Verk		Nationalupplaga								SVENSKA ÖDEN OCH ÄVENTYR		I						 
 
			 August Strindbergs Samlade Verk	 
	 · 13 ·	 
	 
	 
	 
	 
	 
	 
	 SVENSKA ÖDEN	 OCH ÄVENTYR	 
	 I	 
	 BERÄTTELSER FRÅN ALLA TIDEVARV																			 Texten redigerad och kommenterad av	 
	 Bengt Landgren	 
	 
	 ALMQVIST & WIKSELL FÖRLAG	 
 
		Denna nationalupplaga av		August Strindbergs Samlade Verk		utges av		Strindbergssällskapet		med stöd av statens kulturråd.				Upplagan består av textvolymer med kommentarer och separata kom­		mentarvolymer; den kompletteras av mikrokort som återger Strindbergs		handskrifter m.m. och av en konkordans på mikrokort till texten.				Redaktionskommitté		Margareta Brundin, Lars Dahlbäck, Gunnel Engwall,		Sigurd Fries, Hans Lindström, Carl Reinhold Smedmark,		Margareta Westman; Stig Algott (adjungerad ledamot)		Huvudredaktör		Lars Dahlbäck				Institutionen för språkvetenskaplig databehandling, Språkdata, vid	Göteborgs universitet, har tagit fram konkordanser, ordindex m. m.	som hjälpmedel vid textutgivningen. Ansvariga för detta arbete har	varit Sture Allén, Rolf Gavare och Staffan Wåhlin. Texten och	bearbetningarna är tillgängliga i datorläsbar form på Språkdata för	forskningsändamål. Där tillhandahålls också ett kumulativt ordin-	dex.						 © Strindbergssällskapet	 Stockholm 1981	 Formgivning av Karl-Erik Forsberg	 Andra tryckningen	 Printed in Sweden by Almqvist & Wiksell Tryckeri AB, Uppsala 1981	 ISBN 91-20-06539-6	 
 
		 
 
																											På föregående sida återges det av Vicke Andrén tecknade omslaget till häftesupplagan av	Svenska öden och äventyr (1882–83). 
 
 
 
 
		 Odlad frukt.	 
	 
	 
	 
	 
	 
	 
	 
	 Den tjuguårige Herr Sten Ulvfot, sista ättlingen av den ur­	 gamla släkten Ulvfot till Wäringe, Hovsta och Lövsala, vaknar	 en solig majmorgon något av de senare åren av 1460-talet i sin	 sovkammare på Hovsta hus i Uppland. Efter några timmars	 drömlös sömn börjar hans utvilade huvud anställa en mönst­	 ring av gårdagens händelser, vilka för den unge herren varit av	 den avgörande beskaffenhet, att han ännu bedövad av slaget	 stod likasom utanför hela saken och betraktade den med förvå­	 ning. Länsmannen och fogaten hade varit där; de hade företett	 förskrivningar på gård och grund; de hade läst upp åtskilligt	 från pergamenten, och slutmeningen hade blivit: att Herr Sten	 på grund av sina fäders och egna skuldsättningar var bliven	 fattig, utfattig; och alldenstund hans fader i livstiden icke varit	 barmhärtig, förklarades den unge herren skyldig redan följande	 dag avflytta från det gamla huset, som numera icke var hans.	 Herr Sten, som aldrig haft anledning taga livet tungt, av den	 enfaldiga orsaken att livet alltid varit en lätt sak för honom, tog	 även detta ganska lätt. Fattigdomen var för honom ju blott ett	 uttalat ord, som ännu saknade motsvarande verklighet, och	 med lätt sinne sprang han ur bädden; klädde sig i sin enda,	 men prydliga sammetsjacka och sina enda byxor av brabants­	 kläde.	 Han räknade sina få guldmynt och gömde dem väl i barmen;	 ty han fattades nu av en aning om deras betydelse. Därpå gick	 han ut i borgstugan. Den var alldeles tom; detta gjorde icke	 annat intryck på honom, än att han tyckte sig andas lättare i	 det rymliga rummet; på ett väggfast bord syntes våta ringar	 efter ölbägare, dem förrättningsmännen dagen förut begagnat;	 
	 han tyckte att det kunde ha varit flera ringar, om han varit med	 själv; det såg så snålt ut! Solen avtecknade på stengolvet de	 målade fönstren, så att golvet liknade det skönaste mosaikar­	 bete; hans hjärtvapen, ulvfoten, upprepades i sitt röda fält sex	 gånger, och han fann ett nöje i att trampa i de röda fälten på de	 svarta fötterna, väntande att få höra ulven skrika; men var	 gång han satte sin fot i solmålningen, såg han ulvfoten teckna	 sig på sin gula älgskinnsstövel; när han då gjorde ett steg	 framåt, flyttade den sig upp på hans bröst, och den röda	 skölden satt som ett blodigt hjärta på han vita sammetsjacka	 och revs av den svarta tassen med de spärrade klorna. Han	 kände sitt hjärta röra sig häftigt, och han gick ut ur rummet.	 Genom den trånga stentrappan ställde han sin väg upp i övre	 våningen, där hans föräldrar i livstiden haft sin bostad. Allt löst	 och rörligt som gör ett hus till hemvist för levande varelser var	 bortburet, bortsopat, bortbrutet. Det var som en samling grav­	 rum uthuggna i en klippa, inredda för själar utan kroppar, utan	 jordiska behov.	 Endast spåren efter livet funnos kvar. Fyra gråa fläckar på	 golvet antydde var en säng stått, två mörka ränder var bordet	 haft sin plats, och mellan dem syntes repor och fåror efter	 skodonen; en mörk svävande teckning på kalkväggen visade,	 var den gamle brukade luta sitt huvud, när han lyftade det från	 arbetet, som låg på bordet; kolen från spiseln hade sprakat ut	 åt rummet och bränt ut teckningen av en panterhud. I moderns	 rum satt ännu en väggfast stentavla, föreställande Maria och	 barnet; hon betraktar sin son med blickar fulla av förhoppning	 och utan aning om att hon håller en blivande straffånge på sitt	 knä. Herr Sten erfor en obestämd känsla av beklämning och	 vandrar vidare. Genom en lönndörr stiger han upp i vindarne	 och går ut på taket. Under sig ser han hela denna vidsträckta	 yta av jorden, som nyss han kallat sin; dessa gröna åkrar,	 fordom sjöbotten, som omslingra små gröna kullar, fordom	 holmar, grönskade nyss för hans räkning, för att giva bröd åt de	 armar, som skulle kläda honom, borsta honom, laga hans mat,	 sköta hans hästar, hans hundar, hans falkar, hans boskap.	 Förliden höst stod han häruppe och såg, huru hans folk sådde	 ut hans korn; nu skulle andra komma och skära och hämta	 
	 upp. Nyss ägde han besluta, när fiskarne i bäcken skulle sluta	 sina liv; nyss bestämde han, när furan i skogen skulle falla och	 när vildbrådet, som sprang där, skulle fällas; själva fåglarne i	 denna ofantliga luftrymd tillhörde honom, om de också kommo	 flygande från kejsaren i Österrik. Att han icke ägde något av	 allt detta mer, kunde han icke fatta ännu, ty han hade aldrig	 saknat något och visste därför icke vad äga var; han kände blott	 en ofantlig tomhet och tyckte, att landskapet hade ett dystert	 utseende. Svalorna, som kommit samma dag, svärmade skri­	 kande omkring honom och uppsökte sina gamla bon i tak­	 kransen; några funno dem, andra icke; höstens regn, vinterns	 snö hade upplöst deras små lerhyddor, så att de störtat i	 slottsgraven; men lera fanns på åkern, vatten i bäcken och strå	 på varenda tuva, och medan de voro hemlösa, hade de hus i	 varje dunge och under takhalmen på varje koja. De jagade	 obehindrat ute i den luftiga jaktmarken; de valde maka och	 gifte sig ute i den blå vårluften, som var uppfylld med vällukter	 från de nyutspruckna björkarne och de blommande granarne,	 från den osynliga vårbrodden och videts honungsdoftande	 hängen. Han gick längre upp på taket och ställde sig vid flöjel­	 stången; när han då såg upp mot de tågande vita vårmolnen,	 föreföll det honom som om han stod på ett sagans luftskepp och	 seglade fram mellan skyarne, och när han sedan såg ner på	 jorden, föreföll den honom som en samling mullhögar, som en	 avfallsbacke utkastad från himlen; men han hade en förkänsla	 av att nu måste han dit ner och gräva i mullhögarne för att	 söka mat; han kände att hans fötter stodo fasta på jorden,	 oaktat hans villade blickar seglade däruppe bland de silver­	 glänsande skyarne.	 När han gick ner genom den trånga vindstrappan, syntes det	 honom att han gick in i en ofantlig borr, som skruvade honom	 djupare och djupare ner i jorden. Han besökte trädgården; såg	 huru aplarne blommade. Vem skulle plocka frukterna av dessa	 träd, som han odlat och på vilka han väntat i åratal? Han besåg	 det tomma stallet; alla hans hästar voro borta utom en klippare	 av sämsta ras, den han aldrig värdigats rida; han gick in i	 hundstallet; han såg endast tio tomma koppel. Då blev hans	 hjärta fullt, ty han kände huru man skilt honom från de enda	 
	 levande varelser, som älskat honom. Alla andra, vänner, trotjä­	 nare, gårdsfolk, åbor, hade så småningom, allt efter som fattig­	 domen framskred, visat ett ändrat uppförande, men dessa tio	 de hade varit sig lika. Han förvånades över att han icke känt	 saknaden så bittert däruppe i den fäderneärvda bostaden med	 dess minnen, ty han glömde att han redan gråtit bort den	 saknaden sedan flera år. Han gick ut på borggården. Där mötte	 honom en syn, som med ens försatte honom in i hans verkliga	 belägenhet. På en fyrhjulig, med tre par oxar förspänd kärra	 låg ett berg av möbler och husgeråd; underst den stora eksäng­	 en med de präktiga sniderierna, väldiga klädes- och linneskåp	 som voro timrade likt fästningar mot tjuvar, faderns arbets­	 bord, familjens matbord; därovanpå bänkarne från vardags­	 rummet med flikar av frånrivna bonader i granna färger, mo­	 derns stickbåge, farfars stol med de stoppade stöden och den	 höga ryggen, och överst hans egen vagga och den lilla bönesto­	 len, på vilken modern så ofta bedit för den lilla i vaggan;	 knippor av lansar, svärd och sköldar, varmed förfädren en gång	 tillkämpat sig och försvarat alla dessa stycken av den gröna	 jorden han nu skulle lämna ifrån sig för att gå ut i världen och i	 sitt anletes svett förtjäna sitt bröd. Alla dessa döda ting, som på	 sina platser utgjort delar av hans jag, lågo där som lik, som	 uppryckta trän, vilka visa rötterna; det var ett ofantligt bål av	 minnen, som han velat tända på.	 Nu gnisslade portarne, vindbryggan drogs upp, körsvennen	 slår en klatsch över ryggarne på första anspannet, det knakar i	 fimmelstänger och linor, och det väldiga lasset ristar fram på	 den stenlagda gården, och när det rullar över träbrons plankor,	 dånar det som ekot ur gravvalv.	 – Sista lasset? ropar körsvennen åt portvakten.	 – Sista lasset! svaras inifrån portvalvet.	 Ordet »sista» gör ett djupt intryck på herr Sten, som själv	 känner sig vara den sista, men han hinner icke överlämna sig åt	 vidare betraktelser, ty en karl med ett främmande ansikte	 träder fram och håller klipparen invid hans sida.	 – Slottet skall stängas, säger han.	 – Varför stängas? frågar herr Sten blott för att få höra sin	 röst igen.	 
	 – Därför att det skall rivas! Kungen vill inte ha så många	 slott i riket.	 Herr Sten fattade klipparens tyglar och satt upp; han tryckte	 på skänklarne och med högburet huvud red han ut genom	 portvalvet; men där tar han upp sin börs och kastar ett guld­	 mynt bakom sig, som portvakten och stalldrängen ränna i kapp	 om.	 När han ridit över vindbryggan, stannar han hästen och	 väntar tills lasset försvunnit ur hans åsyn; därpå vänder han in	 på en gångstig och försvinner bland björkarne.	 – Jag undrar vad den där skall taga sig för? säger portvak­	 ten.	 – In i knektehopen, svarar stalldrängen.	 – Det duger han inte till! Är inte lärd på den saken! Bara på	 läsa och skriva.	 – Då blir han väl skrivare hos kungen.	 – Inte hos den här kungen, ty far hans var i onåd för han	 inte ville föra vapen mot landsmän.	 – Då får han bli vad pocker han vill.	 – Inte får en bli vad en vill; en får väl bli vad en kan, och kan	 en ingenting, så blir en ingenting.	 – Just så är det! Just så! – Men inte vet jag just man behöver	 lära till att bli portvakt!	 – Men man skall ha krafter till det, och man skall kunna	 vaka om nätterna, och det kan inte den junkern.	 – Att vaka om nätterna, det kan nog junkrarne, det ha vi	 sett, men därför är det kanske slätt med krafterna, när de skola	 draga den tunga kedjan.	 – Vet du, stalldräng, att det där får han sörja för själv. Nu	 drar jag i min kedja emellertid, så gå vi ut lönnvägen till	 tavernaren och växla vårt guld.	 – Det göra vi, så får han göra vad han vill!	 – Vad han kan, portvakt; man får inte göra vad man vill!	 – Alldeles så! Alldeles så!	 Kedjan gnisslade, bryggan vindades upp och porten föll igen	 med ett dovt slag.	 
	 
	 
	 
	 Herr Sten hade emellertid ridit många timmar utan att egentli­	 gen veta vart det bar. Han visste blott att vägen ledde ut i	 världen, ut från hem och skydd. Han såg av solens ställning att	 det led på eftermiddagen, och på klipparens hängande huvud	 att denne var trött. Han steg därför av, lade tyglarne ett löst	 slag om frambenen och ledde sin gångare från gångstigen upp i	 en vacker ängsbacke, där han släppte honom att beta. Själv	 lade han sig under en vildapel att vila; men som han kände att	 marken var fuktig, bröt han ner några unga björkar och bäd­	 dade med deras späda löv, varpå han rev av långa nävrar och	 lade under huvud, knän och armbågar. Och så somnade han.	 Men när han vaknade, kände han en förfärlig hunger rasa i	 sina inälvor, ty han hade icke ätit på tjugofyra timmar; men	 han märkte också att tungan fastnade vid gommen och att det	 sved och rev i strupen. Klipparen såg han icke mer; han visste	 ej var han befann sig, såg ingen mänsklig boning och hade föga	 hopp om att träffa en gästgivargård innan natten. Då föll han	 ner på sina knän och bad sitt skyddshelgon hjälpa sig, och när	 han nämnde dennes namn, sankt Blasius, kom den tanken på	 honom huru helgonet under samma förhållanden fött sig med	 rötter och bär i vildmarken. Stärkt av bönen såg han sig	 omkring, var han skulle finna något att äta och dricka. Hans	 blickar föllo först på en björk. Det var just den tiden då saven	 flyter. Med sin kniv fläkte han upp nävern och drog fram	 flikarne, vilka han med trästickor satte ihop, så att de bildade	 en vattentät skäppa; därpå borrade han ett hål, och ur den	 hårda veden framsipprade nu den klara saften som till färgen	 liknade rhenvin. Medan denna tappning försiggick, steg han	 upp i apeln, där han sett en hel mängd små äpplen som	 övervintrat, och vilka visserligen voro bokna, men ändock kun­	 de fylla magen. När han ätit några stycken, tog han sig för att	 skaka trädet, så att de nedfallande frukterna smattrade på	 marken. Han höll just på att bli glad över sitt fynd och fröjdade	 sig i tanken på det goda björkvinet, då han hörde en röst	 nerifrån som ganska omilt hojtade åt honom.	 – Hör på, herr tjuv, vad gör ni där?	 – Ingen tjuv här! svarade herr Sten.	 – Den som stjäl, är tjuv, svarade rösten. Stig genast ner eller	 
	 kommer ni att ligga i kistan denna natt.	 Herr Sten fann för gott att stiga ner och söka förklara sig.	 Han fann framför sig en man med ett myndigt utseende, vilken	 ledsagades av en stor hund.	 – För det första, tog nu den myndige mannen i, har ni	 förgripit er på bärande trä: böte tre mark och miste yxan,	 sjuttonde kapitlet byggningabalken.	 – Jag trodde att människan hade rätt att skatta vilda trän,	 svarade Sten blygt, ty han hade aldrig blivit tilltalad på detta	 sätt.	 – Finns inga vilda trän numera; det var visst på Adams och	 Evas tid, det. – För övrigt hade jag just sparat de där äpplena	 för att ha att syra kålen med. Secundum! har han bläckat och	 savat i min vackra fimmelstång.	 – Fimmelstång?	 – Ja, den där björken skulle bli en fimmelstång. Och så har	 han lupit näver i annans skog, böte tre öre, samma kapitel	 byggningabalken konung Kristofers landslag.	 – Jag trodde att jag var i Guds fria natur, och att jag hade	 rätt att uppehålla livet, genmälde herr Sten saktmodigt.	 – Guds fria natur! Var är den? Känner bara frälse, skatte	 och krono. Tertium! Troligen, jag saknar ännu testimonium,	 troligen hans häst som går och betar i min äng!	 – Det är min häst, och han kunde väl icke få svälta ihjäl, när	 gräset stod och växte omkring honom!	 – Ingen behöver svälta ihjäl! Var och en står fritt beta i	 landsvägskanten, var och en äger plocka en vante med nötter	 och varje resande får hugga sig en hjulaxel, om han kommer i	 nöd. Han är således förvunnen för fyra gånger stöld och jag	 behåller hästen.	 – Och lämnar mig ensam i skogen, där jag kanske icke en	 gång får göra mig en eld till natten!	 – Den som hugger dödved i annans skog, böte tre öre, och så	 för andra och tredje resan. Nej, kan man tro det går för sig, då	 har man aldrig ägt något.	 – Så gick aldrig till på min gård! Där visste man föga om dy­	 lika balkar och paragrafer. Men jag märker jag icke är hemma	 längre och min gårdsrätt var aldrig så futtig som din lag.	 
	 Här skedde en stor förändring med den myndige mannen,	 varvid ordet »din» tycktes vara den drivande kraften. Han	 fattade hästens tyglar, ledde honom fram till herr Sten, höll	 stigbygeln, böjde sitt ena knä och sade:	 – Herr junker, förlåt, är ute och roar sig; skämtar med en	 gammal lagläsare. Några bokna äpplen skola, hoppas jag, icke	 stå oss emellan.	 Herr Sten, som älskade sanningen, tvekade ett ögonblick att	 antaga tillbudet, men som han gärna såg att han kom ifrån	 äventyret, svängde han sig upp i sadeln.	 – Hör på, sade han myndigt. Var ligger närmaste gästgivar­	 gård?	 – En halv mil i söder, om ers nåd skall till Stockholm.	 – Gott! Nu skall jag tacka dig för fägnaden och giva dig en	 liten fråga. Säg mig: om man stjäl för nöds skull, då är det	 stöld; om man stjäl för sitt nöjes skull, vad är det då?	 – Ett skämt.	 – Bra! Hur kan domaren veta om det är skämt eller allvar?	 – Det kan han nog se.	 Herr Sten tryckte klipparens sidor med sina skänklar, böjde	 sig framåt och sade:	 – Nej, min gubbe, det kan han icke se.	 Och klipparen satte av som en pil från den förvånade lag­	 läsaren och hans fimmelstång.	 Utsikten att snart komma till ett dukat bord och det lyckliga	 slutet på äventyret hade försatt herr Sten i ett lynne, som icke	 lämnade rum för några sorgliga betraktelser, och efter en halv	 timmes trav red han genom gästgivarens bom och mottogs som	 en herreman. Han slog sig ner vid ett bord under en stor oxel	 utanför stugan och beställde ett höns med salvia och ett stop	 Travenöl, vilket gästgivaren lovade anskaffa, om han också	 skulle gå omkring hela byn.	 Majaftonen var vacker, och herr Sten åt och drack av hjär­	 tans lust, oaktat han icke kunde fullständigt förjaga den skräm­	 sel, som hungerns hotande angrepp på hans tillvaro nyss hade	 gjort. Hans tankar kunde icke lösslita sig från uppträdet med	 lagläsaren och han kände att han snart, då hans vackra sam­	 metsjacka icke längre skyddade honom, skulle stå under nöd­	 
	 vändighetens hårda lagar såsom varje annan ofrälst man. Han	 insåg att han ovillkorligen måste söka inträde i samhället	 såsom arbetande medlem och inordnas under någon av de	 många kasterna, om han ville fortsätta att leva, då jorden med	 allt vad den bar redan var intagen, så att skapelsens herre	 kunde ligga och dö av svält under ett bärande oxelträd, om han	 icke ville bli hängd, under det att himlens fåglar kunde ostraffat	 få äta sig mätta i samma träd; han undrade över att människor­	 na tilläto ekorrar och nötskrikor plundra hasselbuskarne och	 behålla ära och frihet, då människan endast tilläts i nödfall	 rädda sitt liv med en vante full med nötter. Han fann en grym	 motsägelse i detta: att rädda sitt liv fick han, men icke uppehål­	 la det, och likväl var ju varje måltid en återkommande rädd­	 ning av livet. Men å andra sidan hade ju hans förfäder stiftat	 dessa lagar, och han själv varit med om att tillämpa dem. Vem	 gällde då hans förebråelse? Var icke skulden delvis hans och	 voro nu icke följderna helt naturliga?	 Under dessa tankar fingo hans blickar fatt på en mänsklig	 figur som styrde från stora landsvägen rätt ner till gästgivargår­	 den. När han kom närmare, såg herr Sten en trettioåring med	 mörkhyat anlete, långa armar, inåtvikna knän och fötter som	 spadar. Över axeln bar han en dubbel påse och i handen höll	 han en knotig påk. Med en knyck på axeln kastade han påsen	 på bordet bredvid herr Stens, satte sig på bänken och slog med	 påken på bordskivan, så att det small som ett skott, varpå han	 ropade inåt stugan:	 – Härut, tavernare, härut! och giv en vällovlig gesäll av det	 höga smedeskompaniet i Stockholm en kanna öl.	 Gästgivaren, som trodde att någon hög herre anlänt, skynda­	 de ut, men då han fick se gesällen, vände han sig om och sade	 med en försmädlig ton till herr Sten:	 – Sådana där ha aldrig några pengar. Ges ingenting.	 – Vid sankt Mikael, ärkeängeln, och sankte Loyus, taver­	 nare, om du icke ger mig öl, så sätter jag konungen och kronan	 på dig, inföll gesällen och lyfte sin påk.	 – Hotar du, så har du galgen för våldgästning, sade gäst­	 givaren; du betalade icke, när du var här sist, och plocka du	 ihop dina påsar och packa dig i väg, för häradsskrivaren sitter	 
	 inne i stugan.	 – Jag betalar gesällens öl, gästgivare, avbröt herr Sten, som	 kände en viss dragning till den avslöjade stortalaren.	 – Herr junker är en välvillig man och förstår vad en resande	 behöver. Vad betalningen angår, så tycker jag det är det	 samma vem som betalar. I dag mig, i morgon dig. I gott	 sällskap säger jag aldrig nej. Och en lådmästare i vällovliga	 smedeskompaniet i Stockholm kan vara så god herre som en	 annan, det vill säga en annan resande, med förlov!	 – Det är rätt, gesäll; när allt kommer till allt, så äro vi alla	 resande, och när vi resa, äro vi alla lika. Var och en har sitt	 med sig som den vise.	 Gesällen, som fått sin kanna, höjde den, strök av mössan och	 sade med högtidlig röst:	 – Sankt Mikael och sankt Loyus! varpå han kastade huvudet	 bakut och drack några förfärliga sväljar, så att halsens muskler	 rörde sig som ormryggar. Därpå flåsade han, höjde kannan en	 gång till och sade:	 – Gör mig besked, herr junker, med förlov! Och nu drack	 han under några minuters tid, så att halssenorna stodo spända	 som selremmar. När han slutat, tömde han sista dropparne på	 nageln, slog i bordet med påken och ropade inåt stugan:	 – Två fulla! Nu är det jag som bjuder.	 – Och junkern som betalar? frågade gästgivaren.	 Herr Sten nickade jakande och gesällen fortfor:	 – Det samma vem som betalar. Communum bonum, som vi	 säga i lådan. I dag mig, i morgon dig.	 – Sitt ner, gesäll, sade herr Sten, och låt oss språka. Du är	 smed, hör jag.	 – Lådmästare och fanförare i vällovliga smedskompaniet i	 Stockholm, sankt Mikael och sankt Loyus vare ära, med förlov!	 – Säg mig, är det svårt ditt yrke?	 – Svårt? Ja, inte går vem som helst på den leken. Det är det	 svåraste yrke som finns. Det är ett ämbete, som världen icke	 kan undvara; det är det finaste lekmannaämbetet, ett stöd och	 en hjälp för alla ämbeten. Utan smed kan ingen bärga sig. Tro	 mig, när jag säger det. Det var en rådsherre hos kejsarn i Rom,	 som hette Vulkanis, och det var han som uppfann smedskons­	 
	 ten. Och så frågar ni, om det är svårt!	 – Ja, men det kan väl läras? invände herr Sten, som mera	 kände sig road än övertygad.	 – Läras? Nej, herre och junker, det kan inte läras.	 – Men du har ju lärt det? envisades herr Sten.	 – Jag? Det är en annan sak med mig, svarade gesällen	 djupsinnigt och såg syner i botten på kannan.	 – Nå, varför kan det inte vara en annan sak med mig också?	 anmärkte herr Sten.	 – Tag hit nävarne, med förlov, herr junker.	 Sten lade upp två små vita händer på bordet. Gesällen	 grinade.	 – Duger inte! – Se på mig! –	 Han lade en jättes hand om tennkannan och kramade ihop	 den, så att den blev smal om livet som ett timglas.	 Herr Sten blev icke övertygad:	 – Men du är väl icke född med sådana nävar?	 – Jo, junker, det är just vad jag är. Jag är född till att vara	 smed som ni är född till att göra – ingenting, med förlov. Vart	 tror ni, att ni kommer med sådana där korvpinnar här i	 världen? Pah! Det går an att ni inte behöver ta er fram, ty då	 kom ni allt till korta.	 – Och jag sitter just och tänker på att bli smed, sade Sten	 oskyldigt.	 – Man skämtar inte med höglovliga ämbetet, herr junker.	 Och för övrigt skall jag säga, att vi ha andra tider nu än förr;	 skämt kan bli allvar; en smed kan bli både borgmästare och	 rådman, och herr Vulkanis, som jag nyss anförde, var råds­	 herre hos kejsaren i Österrik. Man ska inte vara högfärdig, fast	 man är förnäm; man har sett värre än så. Lübeckarne veta nog	 vad de göra, och kung Karl Knutsson var kung han ena da’n,	 och så var han ingenting den andra. Hade han lärt sig något, så	 hade han kunnat något.	 – Det är just vad jag ville säga, kära smed, och jag skall tala	 om för dig, att jag icke är någon junker, fastän jag har sam­	 metsjacka.	 – En utklädd? Va’? Ingen riktig junker?	 – Jag har varit, men nu är jag ingenting.	 
	 Gesällen drog upp mungiporna, flyttade sig närmare, mönst­	 rade Sten och fortfor:	 – Utföre? Va’? Baklänges? Hä! Svåra tider! När tjuvarne	 slåss, får bonden igen sin so. Jojo! Inga släktingar? Inga fina	 vänner? Ensam i världen? Måste arbeta? Och nu vill han bli	 smed, när han inte kan bli något annat?	 – Om jag kan bli det.	 – Ingenting! Det är mindre än du det, Claus. – Jag heter	 Claus. Nå, då kan du vara högfärdig, Claus. Men jag är inte	 högfärdig, och därför tillåter jag honom bjuda mig igen på den	 kannan, som jag nyss bjöd på. – Är det där hönset bra? Jag	 tycker det ser så magert ut.	 Claus gjorde några åtbörder med tänderna, som om han	 kände något segt. Sten svarade:	 – Hönset var fett nog, vill gesällen ha något att tugga på?	 – Om jag kan vara riktigt säker på att det är gott, annars	 bryr jag mig inte om det, för ska jag kosta ut pengar, så ska det	 vara något riktigt gott.	 Sten befallde ett höns och nya kannor samt återknöt samta­	 let:	 – Då vill väl gesällen anbefalla mig för gillet eller kompaniet.	 – Jag skall se till vad jag kan göra, men det är ingen lätt sak	 att stånga horn med de där herrarne. Lyckönska er att ni gjort	 bekantskap med lådmästaren och fanföraren, ty han är en	 mäktig herre, fast han går med påsen, då han är på färdvägar.	 Herr Sten, som icke var van vid sådan myckenhet öl, allra	 minst av det enkla slag som här bestods, började känna sig	 sömnig och steg upp för att gå till sovstugan. Men Claus kunde	 icke på några villkor förmå sig biträda hans mening:	 – Nej, sitt kvar, kära, och drick en bägare vin med mig; det	 är en sådan vacker afton, och långt till sängs har ni inte heller;	 skulle ni bli sömnig, så skall jag bära er upp för trappan.	 Herr Sten kunde omöjligt dricka mer. Claus blev förnärmad	 och frågade, om han vägrade dricka med lådmästaren. Sten	 bad förlåta, men kunde icke. Claus menade han var högfärdig,	 men det skulle han akta sig för, ty sådant fick man tillbaka.	 Sten kunde för sömn knappast urskilja vad som sades och	 klättrade upp för stegen till sovstugan, där han i skumrasket	 
	 letade rätt på en dyna, på vilken han föll ner och genast	 insomnade. Han hade emellertid, som han tyckte, sovit ett helt	 dygn, då han erfor en brännande känsla, som om man släppt	 eldgnistor i hans ansikte. Han reste sig upp och hörde att hela	 stugan var fylld med den mest helvetiska sång av ett insläppt	 myggstim. När han morgnat sig något, kunde han även urskilja	 människoröster och högst bland alla vännen Claus’ bas­	 stämma:	 – Åh, det är en sådan satans flink pojke. Gamla, gamla	 bekanta far hans och jag. Litet bortskämd med fina kläder och	 sådant, men det ska vi nog ta bort! – Gästgivare! Mera claret! –	 Jo, se far hans hade en gammal skuld till mig. Passade på, jag!	 – Håll till godo, klockare!	 Sten sprang upp och såg genom en springa i väggen, huru	 Claus satt och förde ordet vid bordets kortända med gäst­	 givaren och någon, som måste vara klockaren, såsom bisittare.	 Bordet var belamrat med stop och kannor och gästerna tycktes	 icke hava törstat.	 Klockaren, som ansåg att gesällen talat nog länge, tog nu	 ordet.	 – Hör, Claus, du säger att han inte är någonting, att han	 inte sitter vid någon syssla och inga pengar har. Vet du vad en	 sådan junker kallas?	 – Nej, nej!	 – Jo, den kallas en drivare. Vet du vad lagen stadgar om	 lösa drivare?	 – Nej, nej!	 – Jo, att man, vem som behagar, tager en sådan drivare vid	 manken och skickar honom i häradskistan, ser du, så säger	 lagen. Och det är rätt, ovillkorligen rätt. Gud, ser du, har från	 begynnelsen skapat människan att arbeta, taga tjänst, göra	 nytta ...	 – Eller vara rik, inföll gästgivaren.	 – Tyst, avbryt mig inte, att taga tjänst, göra nytta på ett	 eller annat sätt, vad det nu vara månde, att jag så må säga!	 Pax!	 Klockaren avbröt hastigt sin predikan och gick bakom knu­	 ten.	 
	 – Det är ett fint huvud på den karlen, sade gästgivaren och	 pekade med axeln efter den bortgångne, vilken genast visade	 sig igen och åter intog sin plats.	 – Parera nu, fortfor denne, att det finns människor, som icke	 vilja arbeta; parera att det gives folk, som vilja hellre leva på	 andras bekostnad ...	 Claus slipade sina ögon och tog åt påken. Men klockaren	 fortfor efter en klunk:	 – Då frågar jag: vad skall man göra med sådana människor?	 Är det någon som kan svara på det?	 Gästgivaren ville svara på det, men klockaren avböjde hans	 anbud med sin vänstra hand.	 – Är det någon som kan svara på det? Nej! måste vi svara, ty	 vi veta endels och profetera endels. Men jag svarar så här: cur	 tuus benevolentium! Pax!	 Han drack ur och steg upp för att slippa förstöra talets	 verkan med en dålig översättning.	 Herr Sten lade sig igen och stoppade huvudet under dynan.	 Han tyckte att han sovit ett dygn till, då han vaknade vid att	 han kände en fot röra om i sin bädd på ett ganska eftertryckligt	 sätt. Han spratt upp och såg vid morgonrodnadens sken, som	 föll in genom en lucka på väggen, huru vännen Claus, som	 troligen icke vågade luta sig ner, stod på en fot och hållande sig	 i takbjälken letade i bädden med den andra foten efter den	 sovande vännen. Han beledsagade denna sökning med ett kort	 och stönande: Du! Du! Och när han fick sikte på Stens svagt	 belysta ansikte, drog han tillbaka sin fot och sade:	 – Vet du vem du är, du? Vet du att du är en drivare? Vet du	 att du kommer i kistan, om du inte äter någon annans bröd,	 när du inte har eget? Då skall jag tala om för dig, att länsman	 slår bukter efter dig, och om du inte är borta innan solen går	 upp, så är du i kistan. Förstod du det?	 Herr Sten förstod att det gällde fängelse; det hade han en	 gång förut det dygnet hört talas om. Men han förstod icke, att	 man icke fick färdas på vägen för att söka sig arbete, och Claus	 bjöd förgäves upp sin förmåga att förklara för honom det man	 måste ha arbete eller också vara ägare av så och så många	 marks värde. Herr Sten, som mest fruktade för fängelset, lät	 
	 lätteligen övertala sig att genast taga sin häst ur stallet och	 lämna några av sina få guldmynt åt Claus, vilken lovade att	 göra upp med gästgivaren, vilken senare icke begärde bättre, ty	 straffet var icke mindre för den som hyst och härbärgerat en lös	 man. Sten skakade hand med den gode smeden och lovade söka	 upp honom i Stockholm.	 Och nu satt han åter på hästryggen, uppryckt ur sin sömn,	 utkastad från ett tillfälligt hem, flyende från utsikten att kom­	 ma i fängelse och med fast beslut att icke söka något skydd, förr	 än han kommit till huvudstaden.	 
	 
	 
	 Två dygn härefter, en lördagsafton, stannade herr Sten sin	 klippare högst uppe på Brunkebergåsen, där den stupade ner i	 Norrströms norra fåra. Under sig såg han för första gången	 huvudstaden, själva valplatsen, där de stores strider om mak­	 ten utkämpades. På dessa små klippholmar mellan de båda	 strömfårorna låg det samhälle tätt omgärdat med torn och	 murar, där han nu skulle söka inträde. Striden mellan konung	 Karl Knutsson och ärkebiskop Jöns Bengtsson pågick nu som	 bäst, men för herr Sten var likgiltigt vem som var segrare, ty	 hans far hade varit i onåd hos konungen och med ärkebisko­	 pens släkt hade hans släkt legat i gammal fejd. När nu	 aftonsolen kastade sina vågräta strålar på fanan, som var	 hissad över slottets huvudtorn Kärnan, såg han det Bondeska	 vapnet, båten, avteckna sig mot den vita flaggdukens botten,	 och han fick sålunda veta var landet låg. Ehuru fred tycktes	 åtminstone för stunden vara sluten, minskades dock icke svå­	 righeten att inkomma genom stadsporten. Han skulle i alla	 händelser nödgas giva sitt namn och låta skriva upp sig, kanske	 redogöra för ändamålet med sin ankomst och bekänna varifrån	 han kom.	 Uttröttad som han var tyckte han sig se tusen hinder resa sig	 och murarne växa oöverstigliga; han fann sig som en beläg­	 rande, vilken tänkte ut bästa sättet att intränga i denna stad,	 
	 där han trodde sig finna den enda plats, där han kunde med	 vad han lärt i bokliga konster förvärva sitt bröd.	 När han sitter däruppe på höjden i dessa allvarsamma be­	 traktelser, hör han plötsligen vid bergets fot ett sorl av glada	 röster, blandat med ljudet av trummor och pipor, och i kroken	 från Klara kloster böljar fram en munter skara, som än försvin­	 ner bakom de grönskande kålgårdarne i bergssluttningen, än	 skymtar fram. Tåget kommer närmare. I spetsen rider en	 yngling med en krans om pannan och ett grönklätt spjut i	 handen, efterföljd av pipare och trummare med stickelbärslöv i	 mössorna, och därefter en hel skara utklädda med svarta tyg­	 masker, rödmålade trämasker och de mest fantastiska dräkter i	 romerska och grekiska mönster, men sist rider bakvänd på en	 hästkrake en yngling iförd skinnpäls och med löst skägg och	 hår föreställande vintern. Det var majgrevens tåg, som hälsat	 vårens ankomst ute på Klara gärde. Sten fattar tillfället i håret	 och rider ner för branten, ansluter sig till festtåget och kommer	 in genom stadsporten utan att bli antastad, ehuru han tyckte	 sig märka ett par vassa ögon, som fäste sig på honom just i	 själva portvalvet. Emellertid kunde han icke underlåta att	 tänka över huru vaktens förhastade slutledning: glada männi­	 skor äro icke farliga, kunde komma honom, som var så litet	 glad, till godo, och när han väl var inom båda broarnes portar,	 kände han sig lättare om hjärtat.	 Tåget stannade vid Stortorget, där det upplöste sig för att	 sedermera sammanträffa om aftonen på Rådhuskällaren, som	 hade fått särskilt tillstånd att hålla öppet hela natten efter som	 man i anledning av en sen vår och konungens seger nu firade	 den framskjutna majfesten.	 Herr Sten tog in på ett värdshus vid Svartmunkagatan, som	 hade sankt Laurentius målad på sin tavla, och blev, sedan man	 ställt hans häst i stallet, visad till sovstugan. Som han där	 endast fann för sig en oräknelig mängd bäddar utan något att	 sitta på och han ansåg kvällen för vacker för att sitta inne, gick	 han ut i staden att taga sig ett bad.	 När han kom ut på gatan igen, blev han först beklämd, när	 han såg de trånga rör, som kallades gator och ini vilka bleka	 människor vandrade, insupande en vedervärdig luft, och tram­	 
	 pade i smuts och köksavfall, som var utkastat utanför portarna.	 Och folk strömmade fram och tillbaka, fram och tillbaka, och	 han undrade över att de aldrig togo slut, eller tröttnade; och	 själva gatan, som var lagd med kullrig fältsten, var så tung att	 vandra på, och han förstod icke varför människorna släpat ihop	 sådana pinoredskap och varför de gjort vägen stenigare än den	 var; av himlen syntes icke mer än ett ljusgrått streck mellan	 husraderna och de höga trappgavlarna höjde sig som Jakobs­	 stegar på vilka själen fåfängt sökte klättra upp ur de stinkande	 mörka gravarne. Han kände sig förvirrad och bortkommen; än	 blev han knuffad av en bärare, än trampad av en häst, än gick	 han med huvudet mot en fönsterbräda; och alla dessa männi­	 skor hade sammanpackat sig på denna lilla holme och byggt på	 varandra som bin i kakorna. Varför? För att hjälpa varandra?	 Det trodde han icke på!	 När han frågat sig fram till badstugan vid Allmänningsgatan	 Östan mur, erfor han en livlig längtan att få i ett bad befria sig	 från alla dessa intryck av orenlighet, som själva den luft han	 andades gav honom. I avklädningsrummet, som var gemen­	 samt, fann han för sig en stor mängd folk av alla klasser, ty det	 var lördagskväll. I skumrasket kunde han icke urskilja huru de	 sågo ut, men han ryggade vid den skarpa lukten av utdunst­	 ning, som följer med kroppsarbetet. Han klädde av sig, tog ett	 skörte om livet och gick in i badstugan. Mitt i rummet stod en	 ofantlig murad spis i vilken en väldig brasa flammade; omkring	 densamma uppåt taket gingo lavar av trä, på vilka sutto karlar,	 några piskande varandra med ris, andra drickande öl. Stora	 grovlemmade kvinnor med uppskörtade kjortlar slogo ut vat­	 tenämbar på den upphettade spisen, som genast gav ifrån sig	 moln av imma, i vilka de badande liksom insvepte sig under	 högljudda skrik och skratt. Det var en röra av nakna kroppar,	 toviga skägg, brinnande blickar. Men vilka kroppar! Han tyck­	 te sig se en hop vilda djur med håriga bröst och lemmar, vilka	 icke skulle behöva kläder, och när de, som väntade på badet,	 dansade framför brasan, påmindes han om äventyr i fjärran	 konungariken, där människor gingo med huvudet under armen	 och hade ett öga i pannan. Han kunde icke förmå sig att tilltala	 någon av dem, och ändock voro de ju människor som han; men	 
	 ändock voro de icke som han; de talade icke som han, de	 skrattade icke som han och de voro icke skapade som han.	 Dessa bagare hade ju benen vuxna som bokstaven X och deras	 fötter voro vända inåt så att tårna möttes; deras ansikten voro	 genom nattvak och hetta berövade alla muskler och allt fett!	 Offrade de sig verkligen självvilligt för sina medmänniskor, då	 de gjorde sig till krymplingar eller tvungos de av nöden? Dessa	 smeder med skulderblad som ränslar, armar så långa som	 släggskaft, och med nedtrampade utåt vridna fotblad, som de	 måste kasta skiftevis för att kunna gå fram; dessa skräddare	 med tunna bröstkorgar, krokiga ben, smala som stickor och	 böjda ryggar, voro de medvetande om att de genom att stympa	 sig gåvo andra tillfälle att få vara vackra? Ett ögonblick upprör­	 des hans skönhetskänsla, och han ville gå, men han tillbaka­	 hölls av tanken på att han också snart kanske måste stympa sig	 för att uppfylla en plikt till detta samhälle, i vilket han nu var	 dömd att inträda, gäldande sina förfäders förseelse, då de	 undandrogo honom det öde, som alla voro födda till att dela.	 Men icke sågo hans forna bönder, fiskare eller jägare ut på	 detta sätt. De voro som skogens träd, raka om ock knotiga. Här	 i stadens arbetsliv var något fel begånget, men han kunde icke	 säga vilket.	 Han närmade sig blygt en av jättinnorna och frågade om han	 kunde få ett vattenbad. Den gamla kvinnan betraktade hans	 vita ansiktshy och hans små händer och sköt honom in i en	 annan mindre stuga, där några tomma badkar stodo på golvet.	 – Det här var ju ett riktigt fint herrebarn, sade gumman och	 betraktade honom med prövande blickar. Han har säkert gått	 på orätt ställe, men det gör ingenting, bara det går undan.	 Och hon lade ynglingen i badkaret som ett barn och började	 gno hans kropp med en tagelsudd.	 – Nå, kan man se, det går ju rakt hål genom skinnet! Ja, se	 det är då så olika på människor och människor; det är inte	 samma slag, se! En sådan fot som en flicka; ser man inte rent av	 hur bloden går i ådrorna! Jag är då så säker på att inte de här	 fina folken ha likadant blod som vi. Och sådana händer! Rent	 som lilla sankt Johannes de ha gjort av vax oppe i Vårfru­	 kapellet! – De äro inte ämnade att ta med, de där!	 
	 När badet var slutat, satte den gamla kvinnan herr Sten på	 en pall och torkade honom försiktigt, som om hon vore rädd att	 bryta av honom i någon led. Därpå tog hon en kam och började	 reda ut hans blonda hår, under det hon språkade för sig själv.	 – Bara silket och guld! Man skulle kunna sticka en mässhake	 åt själva biskopen av detta här.	 I det samma kom en mygga in genom fönstergluggen och	 satte sig på herr Stens blottade skuldra; hon behövde icke leta	 länge för att finna en fläck, där hon kunde sänka sin snabel, ty	 huden var mjällvit och mjuk efter det varma badet. Gumman	 stannade i sitt arbete och iakttog med nästan häpnad, hur den	 objudne snyltaren åderlät den fina herren; hon såg huru myg­	 gans genomskinliga kropp fylldes med ljusrött blod och hur hon	 vällustigt lyfte på frambenen liksom för att hålla fast sitt rov.	 Då fattade jättinnan den lilla åderlåtaren vid vingarne med det	 yttersta av sina naglar och höll henne mot ljuset.	 – Vad var det? frågade herr Sten och gjorde en rörelse.	 Gumman var alldeles för upptagen med betraktelser för att	 genast kunna svara.	 – Åh, det var en mygga, kom hon sig äntligen för.	 – Som fått adligt blod i sina ådror, inföll herr Sten. Nå tror	 du nu, gumma, att hon är bättre än de andra myggorna?	 – Det är inte gott att veta allt, sade jättinnan, som ännu	 granskade sitt offer. Blodet är tjockare än vattnet. Och nog har	 jag sett många myggor i min dar, men det här är något särskilt.	 Jag skulle just ha lust att låta den få leva.	 – Och se hur hon skulle uppföra sig mot de andra myg­	 gorna! Du skulle vilja se hur hon födde små junker- och fröken­	 myggor, som skulle sitta på silke och låta andra föda sig! Nej,	 du skall se, att hon är lika ofrälst som alla andra, och att hon	 har likadant blod som du, och att hon kan dö lika lätt som	 gesällmyggan därute.	 Han slog med sin hand över gummans fingrar och där syntes	 endast en ljusröd fläck på hennes högra pekfinger.	 – Nå, var det inte det jag sade! utbrast den gamla. Det är ju	 så ljust som röda gullet.	 – Det är därför att det är tunnare, inföll herr Sten, och	 därför är det snart som bara vattnet, och därför, ser du, skola	 
	 jarlarne dö, men trälarne de skola leva.	 Samtalet var slut och herr Sten steg upp, tackade och gick	 åter ut i den stora badstugan, där larmet numera var bedö­	 vande tack vare ölet och hettan i förening. Han skyndade förbi	 de badande och ut i avklädningsrummet, där han med möda	 återfann sina plagg under berg av skinnbyxor, blusar och	 tröjor.	 Utkommen på gatan styrde han sina steg genom Köpmans­	 porten upp åt Stortorget. Där såg han rådstugan upplyst; den	 stora portalen som ledde ner till källaren var klädd med gran­	 ris, vapen och fanor. Han gick ner för den breda trappan	 lockad av det muntra ljudet från gigor, pipor och trummor.	 Ehuru han icke kunde finna rimligt, att människorna samlades	 och roade sig under jorden, då jorden var så stor och skön,	 måste han dock erkänna att rådhuskällaren företedde en ståtlig	 anblick med sina väldiga pelare, som i kväll voro smyckade	 med girlander av granris och en och annan instucken kvast av	 blåsippor, vitsippor och guldvivor. Oerhörda vin- och ölfat	 bildade trenne stora alléer, utstrålande från diskrummet, som	 var prytt med en ofantlig Bacchus ridande på en tunna. I med	 sand fyllda halvspann och ankaren stodo unga granar och enar,	 och golvet var bestrött med hackat granris. På ett jättefat sutto	 musikanterna och under de tryckta korsvalven hängde tunn­	 band med tranlampor och vaxljus. En oöverskådlig människo­	 massa, dels förklädda, dels i helgdagsdräkter voro grupperade	 omkring bord eller vandrade utmed de stora fatens rader.	 Glädjen tycktes vara allmän och uppriktig, ty den hade en	 naturlig anledning, vårens ankomst, och en mindre naturlig,	 konungens återkomst för tredje gången.	 Sten vandrade ensam bland de muntra skarorna, utan hopp	 att träffa någon vän. Han kände sig törstig efter badet, men	 blygdes att begära något, ty han ville icke dricka ensam. Där	 han så gick, kände han plötsligt att någon såg på honom. Han	 vände sig om och blev varse en liten gul, uttorkad, tunnbröstad	 mansperson, som i brist på bord slagit sig ner vid en upp- och	 nedvänd tunna och tagit ett spann till stol samt hade framför	 sig en stenkanna med rhenskt och två låga gröna glas. Han var	 ensam och drack endast ur det ena glaset.	 
	 – Behagar junkern sitta ner? frågade han med en svag,	 väsande röst och föll genast i hostning. Jag ser junkern är	 ensam, så är också jag.	 Sten såg frågande på det tomma glaset, men den hostande	 mannen besvarade frågan med att hämta en ledig tomankare,	 som han bjöd sin gäst att sitta på. Sten tackade, satte sig och	 drack till.	 – Jag hostar så förfärligt, sade den gule mannen, men det	 skall icke störa er. Våren är alltid svår för bröstlidande. – Det	 är vår igen, nu, ifyllde han så smärtsamt som när en annan	 säger: det är höst, nu igen!	 – Ni skall dricka söta viner, i stället för sura, svarade Sten,	 som måste säga något.	 – Mitt bröstlidande är icke av det slaget! Och han bifogade	 som intyg en ny hostning. Jag är skrivare i stadens klädeshus	 och där får man sådant här. Ulldammet lägger sig på lungorna	 och man blir aldrig mer än trettiosex år på den platsen. – Jag	 är trettiofem nu, sade han med en bitande munterhet och	 tömde sitt glas.	 – Att ni icke väljer en annan syssla då, sade herr Sten	 vänligt och barnsligt.	 – Väljer? Man väljer icke, unge herre. Samhället i staden är	 en byggnad, där var och en är en inmurad sten; rör han på sig,	 så störtar det hela. Men samhället har begått en oaktsamhet,	 då det icke förbjöd människor på min plats att gifta sig, ty när	 fadren icke kan gifta sig förr än vid trettio och måste dö vid	 trettiosex, så måste barnen bliva därnere.	 Han pekade neråt golvet och fortfor:	 – Ser ni, det ligger i människonaturen att vilja sträva uppåt;	 med uppåt menas att slippa arbeta. Det är dit vi kravla och	 streta! – Det finns två sätt att komma upp: ett hederligt och ett	 ohederligt! Det senare är vigast, men kan sluta med ett nedåt! –	 Jag har alltid varit hederlig.	 Trumslagaren borta på tunnbotten slog nu en appell, som	 betydde att någon äskade ljud.	 Upp på en utsirad tunna steg nu en väldig gestalt klädd i	 pälsbrämad tunika med rött klädesfoder och en rund päls­	 mössa, vilken dräkt mera var för syns skull än för värmens.	 
	 Det var borgmästaren.	 – Nu blir det en skål för konungen, upplyste klädesskri­	 varen! – Det blir tredje gången han håller den skålen, och tre	 gånger har han förbannat kungen och druckit för ärkebiskopen	 och danska kungen! En sann borgare, ser ni, dricker alltid för	 den som makten haver, ty makten för stunden skyddar alltid	 handeln, och en stad består av handlande och handlande; de	 andra räknas inte.	 Sten hörde spridda ord ur borgmästarens tal samtidigt med	 att klädesskrivaren viskade i hans öra:	 – En köpman sitter i ett varmt rum! Han låter någon skriva	 ett brev till säljaren och frågar vad det kostar. Därpå låter han	 någon skriva ett brev till köparen och fråga vad han vill ge.	 Och så köps det och så säljs det. Det vill säga: den ena vinner	 och den andra förlorar! Om köparen och säljaren fingo träffas	 och göra upp saken, då skulle inga handelsmän behövas, men	 det få de inte, ty det finns något som kallas privilegier! Och	 privilegierna komma från makten!	 Jubelrop avbröto både borgmästarens tal och skrivarens	 viskningar, och då dessa slutat, höjde alla sina glas och ropade,	 leve! alla utom skrivaren som steg upp och slungade sitt glas	 mot tunnan, på vilken talaren stod.	 Ett anskri, som om elden plötsligt brutit ut, upphovs av den	 heta skaran och inom några minuter var den upproriske skri­	 varen buren på starka armar ryckvis mot källartrappan, där	 Sten såg honom försvinna under utbrott av hostningar, vilka	 med sitt gälla skall trängde genom skriket och trumman, som	 funnit för gott att stämma upp.	 Borgmästaren äskade ånyo ljud, men denna gång genom	 stadens trumpetare, och förkunnade, att staden och rådet bjöd	 på vin i anseende till den glada anledningen att konungen	 återkommit.	 Ett vinfat rullades nu fram, lades upp på bänken och glädjen	 stod högt. Men nu blev ett nytt uppslag. Ut ifrån ett av de	 många små sidorummen, som utlejdes till bröllop och andra	 enskilda tillställningar, kom ett brudtåg med gigspelare och	 fackelbärare i spetsen och skulle genom de stora salarne vandra	 hem till de nygifta. Men det gick icke för sig; sinnesstämningen	 
	 var alltför hög, att man skulle släppa ett sådant tillfälle förbi.	 – Dansa kronan av bruden! ljöd ett rop, och i nästa ögon­	 blick hade alla unga män slagit en ring omkring bruden, som	 ryckts ifrån sin brudgum. Bruden var en blomstrande tjugo­	 åring och brudgummen en halvvissen trettioåring med samma	 sjukliga blekhet som klädesskrivaren, om vilken han också	 påminde.	 Stens nyfikenhet riktades på den övergivne brudgummen och	 han förstod icke, varför han kände ett visst medlidande med	 honom, oaktat det var dennes sällaste dag. Man hade emeller­	 tid bundit för ögonen på bruden. Sten rycktes med in i ringen	 och nu gick dansen i en svindlande fart några varv, och så	 stannade den. Bruden sträckte ut armarne och fick fatt om	 halsen på Sten, som rodnande föll på ett knä, kysste hennes	 hand och gick bekransad in i ringen att dansa med bruden, som	 syntes helt smickrad över en sådan ovanlig uppmärksamhet.	 Därpå gick han fram till brudgummen, sade honom några av	 de bästa artigheter om bruden och anhöll att få dricka hans	 välgång. Ehuru icke angelägen att få bli uppehållen, kunde	 denne icke neka att dricka och gav sig med en kort förklaring	 tillkänna som skrivare i stadens klädeshus. Sten kunde icke	 återhålla en rörelse av smärta och häpnad, men fick icke tid att	 anställa några längre betraktelser, ty nu rycktes brudgummen	 in i ringen och måste dansa med bruden. Sten blev underlig till	 sinnes och han tyckte sig se dödsdansen från kapellväggarne	 hemma vid sin fädernegård. Arme man, tänkte han, och arma	 flicka!	 Men glädjen var denna kväll alldeles utom gränserna och nu	 röjdes bord och bänkar undan, ty brudens tärnor skulle också	 få sig en dans, och man ropade på fackeldansen, som brukades	 vid bröllop. Flickorna fingo facklorna från brudföljet och skulle	 genom överräckandet av de samma åt kavaljererna bjuda upp	 dem.	 Sten hade dragit sig tillbaka för att vila från ansträngningen	 och stod med ryggen mot den kalla muren, betraktande med	 vemod, huru brudgummen med av vinet framlockade höstrosor	 på sina kinder sprang orolig omkring bruden, vilken var omgi­	 ven av en skara ungherrar. Han kände sig åter så ensam mitt i	 
	 denna yra hop, och alla de växlande intryck han erfarit under	 det sista dygnet stego upp som vålnader och kommo hans	 trötta sinnen att vika. Han slöt sina ögon och det blev mörkt;	 han kände golvet sjunka under sina fötter och han hörde ett	 susande i öronen, som om han drunknade. Han gjorde en	 yttersta ansträngning att hålla sig uppe, öppnade ögonen, men	 såg först blott en mörk, oredig massa som rörde sig; men	 småningom ordnade den sig, och en ljus punkt tändes mot den	 mörka bakgrunden; den vidgade sig, kom närmare, tog gestalt,	 och liksom om ett täckelse hastigt dragits undan en tavla,	 uppenbarade sig en ljus kvinnoskickelse framför honom. Hon	 var idel ljus; hennes ögon voro som Jungfru Marias, hennes hår	 som silver och guld, utan att man kunde säga vilketdera,	 hennes lilla ansikte hade den varma vita färgen som nytvättad	 ull; i ena handen höll hon en fackla, vilken hon räckte mot Sten,	 som medvetslöst tog emot den, på samma gång han fattade	 hennes lediga hand, som hon räckte honom. Det hela var som	 en syn! När han betraktade hennes lilla mjuka hand, som så	 vänligt lade sig i hans, fann han att hans hand såg ut som	 jättinnans i badstugan.	 Junkern skulle anföra dansen. Man gav plats och nu öpp­	 nade han vid hennes sida en vandring mellan de böljande	 massorna; än skildes de från varandra ett ögonblick, än sågos	 de igen; än hade han sin arm om hennes midja och tryckte	 henne mot sitt bröst, än kom en annan kavaljer och tog bort	 henne, men hur det var, råkades de alltid igen och han lyste	 hennes väg med sin högt burna fackla. Han ville säga något	 artigt varje gång de möttes igen, men han kunde icke få fram	 ett ord, utan blev stum, när han såg henne in i ögonen. Han	 förvånades över att finna en så vit hand och en så liten fot,	 vilken stack fram undan den uppfästade kjorteln och vilken	 under den väl välvda vristen tecknade sig fullständigt genom	 den tunna sidenskon, så att man kunde räkna de små välbil­	 dade tårna, vilka en prinsessa, som vandrat på rosor, skulle ha	 kunnat avundas den borgerliga jungfrun.	 När dansen stannade och Sten blivit befriad från sin fackla,	 dröjde hans dam ett ögonblick, likasom ville hon säga något	 eller bedja Sten tala. Men Stens tunga var förlamad; dock	 
	 hastigt som blixten och utan att kunna beräkna vad han gjorde,	 fattade han henne om halsen och kysste hennes båda kinder	 som man kysser en syster. Då blev ett buller bland bröllopsfol­	 ket och Sten fann sig omringad av hotande händer och ljung­	 ande blickar; men de övriga gästerna funno de båda unga	 människorna så vackra, och Sten såg så oskyldig ut, där han	 stod rodnande över sin djärvhet, att de trädde emellan och	 mäklade fred. Bröllopsfolket yrkade på straff. Då trädde en	 gladlynt äldre gubbe fram, vilken var känd såsom medlem av	 stadens råd, och förklarade att syndaren skulle straffas på	 stället, men att i anseende till den frihet, som var medgiven i	 anledning av dagens betydelse, lagarne skulle blunda, men den	 sårade jungfrun, dotter av en aktad arbetare i järnvågen, vara	 domare i målet, om hon nämligen – tillade han skämtsamt – nu	 vore så illa sårad. Detta mottogs med allmänt jubel. Men Sten	 stod häpen över att se sin prinsessa förvandlad till en arbetares	 dotter.	 Den unga flickan var förlägen ända till tårar och kunde icke	 få fram ett ord, då omsider en av hennes unga väninnor	 trängde sig fram och viskade något i hennes öra. Detta tysta	 råd, givet i nödens stund, tycktes göra den försagda domarin­	 nan glad igen, och med knappt hörbar röst uttalade hon do­	 men:	 – Junkern skall sjunga!	 – En visa, en visa! skrek nu bifallande den lättrörda hopen	 och herr Sten var dömd.	 Upplyftad på starka armar på ett bord, överräcktes honom	 en luta av sköldpadd, vilken en av de italienska målare, som då	 vistades i staden, hade fört med sig. Ingen hade frågat om offret	 kunde sjunga, ty det antog man att varje junker borde ha fått	 lära sig.	 Sten knäppte först några ackord, under det han hämtade sig	 från sin förlägenhet och medan hopen som ett upprört hav lade	 sig vid hans fötter. Vad skulle han sjunga? Ångor av öl, vin,	 granris, blandade med röken av vax och tran, fyllde luften och	 gjorde honom nästan dövad; för hans öga hägrade ett tumult	 av röda ansikten, ljuslågor, laggkärl, instrument, guldvivor.	 Hans fingrar lekte över strängarne, utan att hans öra kunde	 
	 finna vad han sökte; det hade blivit tyst äntligen därnere, men	 det månghövdade odjuret, som nu såg så väntande upp till	 honom, kunde i nästa ögonblick röra på sig, förlora tålamodet	 och slita honom sönder. Då träffade hans blickar de blå ögonen	 och de ullvita kinderna, som ännu buro röda märken efter hans	 kyssar, lutan tonade och han kände strängar i sitt bröst gen­	 tona. – Efter några starka grepp började han med en svag röst,	 som småningom vann i styrka, framsäga följande romans i de	 gamla provensaliska kärlekssångarnes smak:	 
	 Vid Monts-Noires,	 Vid Monts-Noires vid Rhône:	 Herr Beaujolais,	 Herr Beaujolais de Beaune,	 Han byggt en borg vid alpens rot,	 Som blickar ned med hat och hot	 På hyddorna invid dess fot	 Ner i den låga dal.	 
	 
	 
	 Herr Beaujolais,	 Herr Beaujolais de Beaune,	 Han byggt sin borg,	 Han byggt sin borg vid Rhône.	 Men högt på alpens spets det bor	 En gammal falk, som folket tror	 Att han är med Hin Onde bror,	 Så tros i djupan dal.	 
	 
	 
	 
	 Herr Beaujolais,	 Herr Beaujolais vid Rhône,	 Han älskar ej,	 Han hatar hyddans son.	 Med dennes svett han föder svin,	 Ur dennes märg han pressar vin,	 Men över honom ruvar Hin,	 Hin Onde och hans bror.	 
	 
	 
	 Herr Beaujolais,	 Herr Beaujolais de Beaune!	 Hör upp! Hör upp!	 Hör du ej bergets dån?	 På alpens spetsar snön har smält	 Och falkens vissling ljuder gällt	 Högt över klyft och höjd och fält	 Och borgen där du bor.	 
	 
	 
	 Herr Beaujolais,	 Herr Beaujolais vid Rhône!	 Du vet! Du vet,	 Var dånet kommer från.	 Det falken är som vid sitt bo	 Har rubbat isens svaga bro;	 Den störtar ner, den rullar – O! –	 Nu är lavinen här!	 
	 
	 
	 
	 Herr Beaujolais,	 Herr Beaujolais de Beaune.	 Hans borg och han,	 De sova nu i Rhône.	 Men sonen hans går världen kring,	 Har ingenting, är ingenting	 Och blir väl aldrig någonting,	 Om ej han bliver kär.	 
	 
	 
	 Herr Beaujolais,	 Herr Beaujolais de Beaune,	 Han hatade,	 Han hatat hyddans son.	 Men hyddans dotter har hans son	 I dag fått ljuva ögon från,	 Som lockade till kyssars rån	 Och dömde till en sång.	 
	 
	 
	 Herr Sten frikändes fullständigt, ehuru jungfrurna och bruden	 tyckte att det bort vara mera kärlek, varpå Sten invände att det	 nog kunde bli framdeles. Men nu framträdde den godlynte	 rådmannen till sångaren, tackade honom, lade sin arm om	 hans hals och vandrade med honom in i ett av sidorummen,	 där han satte honom ner på en bänk, och ställande sig framför	 honom med korslagda armar sade han med spelad domarmin:	 – Det var sången, junker; nu vill jag ha orden! Ni har en	 sorg, ni är icke på den rätta färdvägen, och ni smög er in i	 staden utan pass; ni ser att man håller reda på sitt folk och de	 äro icke fler än de kunna räknas.	 Sten blev utom sig av förskräckelse, men den godlynte råd­	 mannen lugnade honom, bad honom sitta och berätta sin	 historia, så skulle han bliva hans vän.	 
	 Som han insåg att historien under alla förhållanden måste	 fram, valde han det behagliga tillfället att berätta den enskilt	 för en vänskapligt stämd person, vilkens vänliga sinnesart kan­	 ske i morgon, när vinet upphört att verka, skulle vara bortdun­	 stad. Han berättade sålunda allt utan att fördölja något. När	 han slutat, sade rådmannen:	 – Ni söker nu en syssla alltså, som är lämpad efter era	 krafter och er förmåga; ni kan skriva, gott, staden har just	 behov av en skrivare, ty en plats blev ledig i kväll.	 – I klädeshuset? frågade Sten med en dyster aning om att	 frågan skulle få ett jakande svar.	 – Just där!	 – Den stackars mannen är då avskedad för sin oförsiktighet?	 – Naturligtvis! Staden är rikets nyckel; de som vakta nyckel­	 skåpet få icke vara omgivna av förrädare.	 – Den platsen kan jag icke taga emot, förklarade Sten med	 tankarne på den gästfrihet han åtnjutit av den olycklige.	 – Den enes död, den andres bröd! Ni blygs att gå fram er väg	 över lik! Vad är vår vandring här annat än antingen en strid på	 liv och död eller en likvaka, där man sitter och väntar på att	 den döde bäres ut? Hur blev jag rådman? Jo, jag väntade livet	 ur sex rådmän. Hur skall jag bli borgmästare? Jo, jag får vänta	 livet ur honom därute. – Och det kan bli en lång väntan, tillade	 han suckande. – Vad den avskedade beträffar, så gör det mig	 hjärtligt ont om honom, på samma gång det gläder mig att ni	 blir räddad från undergång!	 – Men han har hustru och barn!	 – Mycket sorgligt för dem! Men när mannen nu en gång på	 sitt sätt sagt upp platsen, så är den ledig; behagar ni icke	 tillträda den, så gör ni varken honom eller er själv någon tjänst!	 Oss emellan sagt så tänkte vi nog litet var som han, men ser ni,	 man får icke säga sådant! Jag är en gammal man, herre, och	 har sett livet. Det är nu vrångt och galet, men det kan inte	 satan hjälpa! Ännu är er sammetsjacka vit, men i morgon är	 den smutsig; i övermorgon är den trasig, och sedan, vet ni vad	 ni då är. Icke junker längre, utan äventyrare, drivare! Lyd mitt	 råd, unge man! Skaffa er bröd för munnen medan sammeten	 räcker och håll sedan snytet! – Sov nu på saken och kom upp	 
	 på rådstugan om måndag morgon. God natt, och var nu för­	 ståndig!	 Sten steg upp och gick ut i stora salen igen. Men där var öde	 och tomt för honom sedan bröllopsfolket försvunnit. Trött och	 tillintetgjord av aftonens och hela dygnets olika sinnesskak­	 ningar, beslöt han sig för att gå hem.	 När han kom upp på härbärget och in i sovstugan, tog han	 av sig sammetsjackan och synade den. Överspilld av vin,	 fläckig av landsvägens damm, brun under armhålorna av svett,	 såg den riktigt eländig ut. Han gick och lade sig; somnade	 under tanken på var järnvågen kunde vara; drömde om döds­	 dansar med klädesskrivare; slogs med lik, vaknade, somnade	 om igen med tankarna på järnvågen, ett ömt avsked till den	 vita sammetsjackan och ett fast beslut att skaffa bröd, först för	 en mun och sedan för två!	 
	 
	 
	 Den vackra majmånaden höll icke sina löften; det kom snö i	 äppelblommen och solen syntes icke på fjorton dagar. Fjorton	 förfärliga dagar har Sten, den siste ättlingen av släkten Ulvfot	 till Wäringe, Hovsta och Lövsala stått nere i det dragiga och	 oeldade klädeshuset vid Saltsjöhamnen. Från tidigt på mor­	 gonen till sent på kvällen har han stått med pennan i de	 blåfrusna fingrarne och skrivit upp namnen på de klädessorter	 som med den öppnade sjöfarten började komma in. Han förstår	 egentligen icke varför de skola skrivas opp och icke lika så	 gärna gatstenar, snöflingor, vattendroppar, men han har följt	 den gamles råd och han håller mun, så snart han frestas att	 fråga. Rummet där han står genomvandras varje stund av	 bärare och köpmän som draga in snö och smuts på golvet och	 lämna den kalla luften fritt tillträde. Den ena klädespackan	 efter den andra kastas upp på ett ofantligt bord och fyller luften	 med ett kvävande damm. Ännu hostar han icke men han	 känner hur andedräkten blir tyngre och den blir icke lättare	 när han ser huru kölden bränt hål på hans vita händer och	 gjort dem alldeles röda. Han gick en dag till barberaren och	 
	 fick se sig i en spegel. Han trodde sig se en annan människa,	 då han såg ett utmagrat gult ansikte fullsatt med finnar och en	 osnygg skäggbotten. Hans fötter voro så förstörda av snö och	 väta, att han icke kunde draga på sina vanliga stövlar utan	 måste gå i lappskor. Den vita jackan var utbytt mot en brun	 långrock och baretten mot en slokig hatt. Den knappa lönen	 nödgade honom söka sina måltider på enkla ställen, där man	 endast fick äta salt mat, och ovanan vid födan hade ådragit	 honom skörbjugg. När han en gång vågade beklaga sig för den	 äldre kamraten, tog denne ihop med honom och sade att det	 fanns så många som arbetade mer än Sten och icke fingo någon	 mat alls, själv hade han icke smakt något färskt sedan julen.	 Denne kamrat, det var han som höll bröllopet i rådhuskällaren,	 var avundsjuk på Sten, emedan denne vid så unga år fått en	 syssla, som han själv väntat på i tio år.	 – Det är somliga som få allting till skänks här i livet och	 ändå icke bli nöjda, brukade han trösta Sten med.	 Sten avundades honom hans jämförelsevis goda hälsa, hans	 friska händer och fötter och det jämnmod, varmed han tog	 livet. Han åter förklarade att Stens alla lidanden och olyckor	 härledde sig från att han var bortskämd och icke lärt sig arbeta,	 och den förklaringen höll han på.	 Sten kände att hans kropp dukade under i striden; kamraten	 sade att det var att falla i en ärlig strid, som ingen riddersman	 en gång behövde skämmas för. Sten trodde att hans själ tog	 skada under det mördande arbetet med att skriva siffror, men	 kamraten sade att det var icke arbetets fel, utan det var därför	 att Sten hade fått en dålig uppfostran.	 En dålig uppfostran! Han som haft två sköterskor och en	 guvernant, han, som haft lärare i romerska och grekiska språ­	 ken och kunde spela luta och göra vackra vers! Detta kunde	 han icke erkänna. Men olycklig var han, det visste han.	 Nu visste han också, var järnvågen var. Men vad hjälpte det?	 Han hade träffat jungfrun i stadskyrkan en mässa, men hon	 hade blivit skrämd av hans utseende, och kamraten i klädeshu­	 set hade sedan berättat att hon tyckte Sten sett så förfallen ut.	 Kamraten hade också berättat att arbetaren i järnvågen hade	 litet pengar, gav sin dotter uppfostran och hoppades få henne	 
	 väl gift, så att där var inte värt att nöta skor, tillfogade han.	 En dag blev Sten trött på att skriva siffror, led vid att stå	 inne i det mörka rummet. Hellre vad arbete som helst med	 kroppen än detta aändlösa skrivande som aldrig gick framåt,	 aldrig blev färdigt och aldrig tog slut. Han lämnade sin plats.	 Det var mitt i heta sommaren. Han vandrade gata upp och	 gata ner utan mål och utan hopp. Tanklöst betraktade han	 husen och skyltarne, som om han där kunde läsa någon lösning	 på sin levnadsgåta. Hans blickar stannade vid en stor hästsko,	 som hängde på en stång; gamla minnen om en klippare och en	 landsväg började dyka upp i hans hjärna. Så hörde han ham­	 marslag in på gården. Han gick in och såg en jätte som höll på	 att smida söm. Fort gick det icke, och jätten pustade och	 svettades vid varje slag. Sten tyckte det såg muntert ut, när	 gnistorna hoppade omkring städet och varmt såg det också ut.	 Men smeden tycktes icke finna det muntert, ty han avbröt sitt	 arbete, satte sig på en kubbe och betraktade med dystra blickar	 huru järnet kallnade. Därpå, liksom uppjagad av ett ont sam­	 vete, gick han in i smedjan efter ett rött järn, kom ut igen, men	 tycktes vara ändå mera nedslagen, ty nu lade han järnet på	 städet och satte sig och betraktade detsamma likasom om han	 väntat få se huru det skulle förvandla sig till söm. Därvid	 råkade han vända sig så att Sten såg hans ansikte, och han	 kände igen Claus. Han gick rakt fram till honom och hälsade	 bekant. Claus betraktade honom först häpet, och sedan han	 tvingats känna igen Sten iakttog han en sträng köld. Plötsligen	 ljusnade dock hans anlete som om en tanke sett dagen:	 – Hör på, du, sade han, är du lös ännu?	 Sten var nog lös.	 – Du skall vid sankt Ansgarius bli smed! Nu ser jag på dig	 att du är född till smed! Tänk vad man kan se galet ibland.	 Labbar har du fått sen vi råkades sist och handlag får man sen.	 – Det är alldeles för svårt för mig, som icke börjat från	 ungdomen, invände Sten.	 – Svårt? Åh dalern! Inte är det svårare än något annat! Ja, ja,	 för den som har anlag nämligen! Hör på, du! Vi skola bli goda	 vänner! Här skall bli riktigt roligt; mästern sitter på krogen	 hela dan och det blir bara du och jag här nere.	 
	 Sten ansåg tillbudet så gott som något annat och kände sig	 ha ett stöd i Claus; därför sade han ja.	 – Då gå vi till lådmästaren genast på gesällhärbärget, sade	 Claus.	 Sten ville minnas, att Claus var lådmästare, men Claus	 menade att han avsagt sig ämbetet emedan han haft för mycket	 att göra. De vandrade sålunda till åldgesällen som mottog	 Claus med en så påfallande missaktning att Sten höll på att	 förlora en god del av den vördnad han hyst för honom. Han var	 emellertid nu antagen som lärling, vilken nya värdighet beseg­	 lades med en mängd ölkrus på en krog, och om aftonen bekräf­	 tades av den druckne mästaren. Om natten låg Sten i smedjan.	 Följande morgon när det ringde Ave Maria i Svartmunka­	 kloster, väcktes Sten av Claus medelst en häftig ruskning.	 – Nu gör du eld i ässjan och säger mig till, när det brinner.	 Jag går och lutar mig litet.	 Sten blåste och bälgade en halv timme, och när det äntligen	 brann väckte han ut Claus.	 – Nu lägger du i järnet och säger mig till när det blir rött.	 Jag skall blunda litet till, sade Claus och vände sig åt väggen.	 När järnet blev rött som blod gick Sten och väckte ut Claus.	 – Nu hamrar du ut järnet, så det blir smalt som ett finger,	 medan jag mornar mig, sade Claus och gäspade.	 Sten gick in i smedjan, men nu var järnet svart. Han tram­	 pade på bälgen och fick järnet att bli rött. Så tog han det med	 tången och bar ut det på städet. Men innan han hunnit få fatt i	 släggan, så var det svart igen. Denna vandring upprepades,	 tills Sten blev trött. Då gick han in till Claus igen. Denne	 snarkade högt och hade dragit förskinnet över huvudet för att	 icke störas av dagsljuset. Sten beklagade sin oförmåga. Claus	 blev otålig.	 – Jaså, din dumma djävel, kan du inte ta släggan i ena hand	 och tången i den andra.	 Nej, det rådde inte Sten.	 – Nå, kan du gå efter en kanna öl då, din djävel!	 Sten blygdes att gå på gatan med en tennkanna, men då	 Claus letade i en verktygslåda efter en kanthammare, sprang	 Sten ut.	 
	 Morgonen var vacker, solen lyste på husgavlarne och fruar	 och jungfrur vandrade till torget. När Sten kom ut från krogen	 med ölet och skulle snedda över gatan, stannade han som	 förstenad mitt framför ett ansikte, som med häpnad och sorg	 såg på honom. Han ville vända om, men trängseln hindrade	 honom; han ville lyfta av mössan, men hans svarta händer voro	 upptagna med ölkannan.	 Jungfrun fortsatte sin väg och Sten sprang gråtande in på	 smedens gård.	 – Vad lipar du för, din djävel? sade Claus, som mornat sig	 och kommit ut i solskenet, där han drack sin morgondryck.	 Sten svarade icke. Claus drog nu fram en planka som han	 lade över kubben och ställde så nära husväggen, så att han	 hade ryggstöd.	 – Nu ska vi arbeta, sade han, lade armarne i kors och lutade	 sig så bekvämt som möjligt. Du skall börja med att slå kallt, så	 att du får tagen i dig!	 Sten lyfte släggan. Den var mycket tung för honom. Han slog	 på städet under det Claus räknade:	 – Ett och tu – och ett och tu – och ett och tu!	 – Jo, jo! Känn på nu hur en arbetare har det! – Ett och tu –	 och ett och tu – och! Det är annat det här än att ligga och äta	 kalvstek på ejderdun! Och tu – och ...! Du tror att man kan bli	 van vid att ha solen i nacken, ässjan i ansiktet och röken i	 näsan! Nej, ser du, det blir man aldrig! – Och vad tror du att en	 vacker flicka säger, när sme’n kommer med sina svarta nävar	 och vill ta henne om livet? – Låt vara mig, flus! säger hon. –	 Gifta sig kan man väl en gång, om man hinner samla en slant,	 men så får man också ta en fuling, som ingen annan vill ha! –	 Och tu – och ett ... Hör du! Minns du när du satt och åt höns	 med salvia på gästgivargården? Och jag hade en salt ström­	 ming i påsen! Han hade häst också, den djäveln, och sammets­	 jacka. Hör du, var är hästen nu? Va! Kanske han står i stallet	 på Rackarbo eller vad du kallade det där slottet far din bodde i.	 Hör du! Minns du när jag inbillade dig, att herr Vulkanis blev	 rådman hos kejsarn i Rom? Och det trodde du! Hahaha! Nej,	 du, den som är smed, han är smed! Där har du det!	 Sten blev trött.	 
	 – Är du lat, din djävel? sade Claus.	 – Låt bli att kalla mig djävel, sade Sten. Jag är inte van vid	 det.	 – Kanske hans nåd är van att kallas ängel då? hånade	 Claus.	 Sten var nog van vid det en gång, men det aktade han sig att	 tala om. Han slog igen sina slag.	 – Ett och tu – och ett och tu – och ett – Nej, sade Claus, nu	 kan vi det här. Slå nu ut järnstången; blir hon kall, så går det	 mindre lätt; men det går ändå! – Jag ska springa ut i stan på ett	 ärende, och om gubben kommer, så säg att jag fått min svåger	 från landet. Men har du inte slagit ut stången, tills jag kommer	 igen, så skall jag svetsa ihop bakbenen på dig, så att du skall bli	 som en sill. Vet du vad det var?	 Sten var uppgiven av trötthet och försäkrade, att han icke	 kunde gå i land med att arbeta ensam, och han sade rent ut, att	 han icke kommit hit för att göra Claus’ arbete, medan denne	 satt på krogen.	 Då blev Claus ursinnig.	 – Jo, min gubbe! Det är just därför du kommit hit. Just	 därför. Ser du, jag har arbetat i trettifem år och du har gjort	 ingenting; nu är det jag som är adelsman och låter dig arbeta	 för mig! Är det inte så det går till i stora adelsvärlden?	 Claus sträckte sig på plankan och tog stöd mot husväggen	 med armarne i kors på bröstet och fortfor:	 – Jo, du, jag är en sjudjävla adelsman, ska du tro! Och du	 ska få se hur gott jag ska må! Inte blir jag rik, men fet ska jag	 bli! Du ser ogillande ut! Kan inte gilla min åsikt! Förstår inte	 det! Herrarne ha själva uppfunnit den! En högst förträfflig	 åsikt!	 Sten uttalade som sin nyaste åsikt att Claus var en lurk.	 – Gå efter stora släggan, så skall du få straffhamra, blev	 Claus’ stolta svar.	 Stens blod kokade över och han lyfte järnstången mot Claus.	 I det samma kände han något brista ini sin kropp och han föll	 sanslös ner på marken.	 
	 
	 
	 
	 När Sten vaknade till medvetande, låg han i en säng på hospi­	 talet och var dömd till ett par månaders stillhet, ty ett kärl hade	 brustit och tillfrisknandet var tvivelaktigt. I den stora salen	 stod säng vid säng, och så snart någon blev tom, fanns det	 alltid någon som väntade på att intaga den. Här såg han	 dagligen huru de kroppsarbetande voro utsatta för olyckshän­	 delser, dem de övriga samhällsklasserna lättare undgå. Än var	 det en timmerman, som huggit sig i foten, än en murare som	 fallit från ställningen. En dag kom en bryggerska, som skållat	 sig på vörten, en annan dag kom en kanngjutare, som bränt	 upp knäna vid smältugnen.	 Aldrig hade han haft någon föreställning om att det mänsk­	 liga lidandet kunde hava en sådan utsträckning, och när han	 jämförde sitt förflutna liv med dessas, började han ana huru	 legenden uppstått om den rike mannen som icke kunde komma	 in i himmelriket.	 Här låg han emellertid hela sommaren utan att se luft eller	 grönt. Bittert kände han huru den vackra årstiden förgick och	 han räknade ut huru det såg ut och vad man gjorde för varje	 dag på landsbygden. Munkkåpor vimlade i rummet, och korset	 höjdes nästan varje dag vid någon bädd för att trösta den	 lidande. Sten hade ofta samtal med munkarne och han kunde	 icke annat än dela deras mening att jorden var en jämmerdal;	 och när hans plågor blevo svåra, hade han en lisa av att	 betrakta den hängde, som vred sig i smärtor på korset, och han	 förstod nu, varför den kristna tron hade kunnat vinna så många	 anhängare.	 En dag då han led som mest hade han besök av Claus.	 Denne hade av ryktet fått höra att Sten låg för döden. Han	 kände nu ett behov av att se och tala vid den sjuke samt om	 möjligt giva honom någon tröst. Men för att stärka sig tog han	 först in på en krog, med den påföljd att han anlände till	 hospitalet i något beskänkt tillstånd.	 När han fick se Sten, som återvunnit sin vita ansiktsfärg och	 sina fina händer, vaknade en gammal känsla av aktning, och	 han erkände för sig själv, att det ändå fanns en bättre och en	 sämre sorts människor. Han kallade Sten junker, bad honom	 tänka på sin själ och ångra sina synder; han skulle inte vara	 
	 ledsen för att dö, ty smedskompaniet skulle bära honom till	 graven och sedan hålla ett gravöl, vars make man inte sett i	 stan! Därpå framkastade han några fina vinkar om att det vore	 bra synd, att hospitalet skulle taga Stens kläder, när han var	 död, samtidigt med att han uttryckte sin beundran över det	 förträffliga yllet i rocken; han trodde för övrigt att man kunde	 ändra gamla byxor och bad Sten för all del icke glömma att se	 efter, om det låg något i fickorna. Livet vore mycket bekym­	 mersamt, och föräldrar, som icke lärde sina barn arbeta, voro	 värre än mördare, och att ge barn uppfostran vore att göra dem	 vanföra. Sten skulle ha blivit en god smed, om han fått lära sig	 från barndomen att föra släggan, och han skulle vid det här	 laget ha gått i brudsäng med flickan i järnvågen, som i dess	 ställe trolovat sig med en av kungens drabanter, men det skulle	 Sten inte vara ledsen för, ty han hade ju inte långt kvar att leva	 och Claus skulle bära fanan framför liktåget, såsom ett tecken	 att han förlät junkern allt ont han hade gjort.	 Vid denna sista tanke överväldigades Claus så av ädla käns­	 lor, att han brast i gråt så som endast en drucken kan gråta.	 Men Claus fick aldrig bära fanan, både av det skälet att han	 icke var fanförare och av det att Sten kom sig.	 En vacker höstdag släpptes han ut från hospitalet med den	 förklaringen att han icke var sjuk längre, men att han aldrig	 heller kunde bli så frisk att han skulle få arbeta. Nu kände han	 hela den förfärliga sanning Claus hade uttalat: uppfostran hade	 berövat honom medlen att uppehålla livet. Han gick förgäves	 omkring i detta redan ordnade samhälle och sökte sin plats; det	 fanns ingen plats för drönarne i denna kupa. Nåväl, då återstod	 endast att fly denna och söka en annan kupa, där man lät	 arbetsbien föda drönarne. Han kom att tänka på klosterstiftel­	 serna, där man icke arbetade, men ändock levde mycket gott	 och fick använda sin tid till sådana ädla nöjen som konster och	 vetenskaper, och han förvånade sig över att han icke förr kastat	 sig i kyrkans armar.	 Med lätta steg vandrade han ner till Svartmunkeklostret vid	 Österlånggatan och ringde på klockan. Portluckan öppnades	 och en tjänande broder frågade Sten om hans namn och	 ärende. Han gav sitt namn och bad att få tala vid priorn	 
	 rörande inträde i klostret. Porten öppnades och Sten släpptes in	 i trädgården, där han ombads att vänta.	 Emellertid satt priorn inne i kapitelrummet och genomgick	 jorde- och ränteböckerna med gårdsmästaren, varvid åtskilliga	 brister visade oroande tecken till en återgång i klostrets in­	 komster, och man var just i beråd huru dessa åter skulle kunna	 uppdrivas till det högsta möjliga, emedan dominikanerordens	 generalkapitel alltjämt infordrade understöd till kriget mot de	 otrogna, då brodern portvaktens biträde anmälde herr Sten	 Ulvfots ankomst, namn och ärende.	 – Ulvfot till Wäringe, Hovsta och Lövsala? frågade priorn	 sig själv och slog ett korstecken. Han kommer som han vore	 skickad av den helige Dominicus själv! Jag känner Lövsala	 utantill, det präktiga jordagodset; tolv hundra tunnland öp­	 pen jord, utom äng och skog till avsalu, kvarn- och sågfall	 och ett gudomligt ålfiske. Släpp in honom, släpp in honom	 för all del! Bed den nådige herren vara välkommen i Herrans	 namn!	 – Herr prior, avbröt gårdsmästaren, håll lite! Lövsala är nog	 vackert, men det är skada att dess nuvarande ägare icke har	 lust för det andliga ståndet!	 – Nuvarande?	 – Ja, ätten Ulvfot, återtog gårdsmästaren, har måst gå ifrån	 allt sammans och den siste lär vara en äventyrare, som försökt	 litet av varje, men ingenting fullbordat och nu är mycket	 förfallen.	 – Vad säger du? Vad säger du? Hm! Ja, vad skall man göra	 med en sådan!	 – Den har man varken nytta eller ära av, sade gårdsmäs­	 taren; munnar ha vi nog som äta våra förråd, och här är ingen	 försörjningsanstalt.	 – Mycket rätt, sade priorn, mycket rätt. Men vem skall säga	 honom det där? Man bör aldrig låta någon missnöjd gå ifrån	 sig, är en av sankt Dominici vackraste och klokaste regler. Vill	 broder Franciscus gå ut i trädgården och tala litet med den	 unge mannen? Tala litet med honom, föreställ honom, ja, ni	 förstår! Låt oss fortsätta nu, gårdsmästare!	 Brodern Franciscus var en lång figur med ett avskrämmande	 
	 utseende och ett ondsint lynne, vilken begagnades att skrämma	 bort sådana sökande, vilka icke voro vad man ibland de arbe­	 tande bröderna brukade kalla »matnyttige», ty dominikaner­	 orden var en mäktig politisk korporation, som levde i jämn	 strid med furstar om välde och egendom och alls icke någon	 andlig stiftelse med plantskolor for himmelen.	 När Franciscus fick se Stens obetydliga yttre, ansåg han sig	 kunna göra processen kort.	 – Vad söker ni här i klostret? frågade han utan några förbe­	 redelser.	 – Jag söker den ro, som världen icke förlänar, svarade Sten.	 – Då har ni gått orätt, svarade Franciscus. Här är den	 stridande kyrkans vapensal och här blir aldrig frid.	 – Efter strid blir frid, vågade Sten invända, men detta retade	 dominikanern, som ville komma ifrån ett lönlöst arbete.	 – Säg ut, ni, vad ni söker och tala sanning! Så här! Jag orkar	 inte gräva, och tigga blyges jag, därför vill jag komma hit och	 äta! Säg så, ni, så ljuger ni inte!	 Sten kände sig i viss mån träffad och svarade okonstlat:	 – Ni har tyvärr rätt!	 Förvånad över ett oväntat medgivande och tilltalad av Stens	 barnslighet förde dominikanern Sten längre in i trädgården och	 fortsatte samtalet:	 – Jag känner er historia och förstår ert livs gåta. När natu­	 ren överlämnas åt sig själv, gör hon mästerverk; när mänskan	 kommer med och vill hjälpa, blir det fuskverk. Ni tror att	 odling är utveckling; den är blott en sjuklig utbildning. Se på	 detta päronträd! Detta är en avkomling från ett päronträd i	 Santa Lucia i Spanien, där det odlats i fem hundra år. Ni	 tycker att det är en förträfflig sak, att det kan frambringa	 härliga frukter, som smaka vår tunga väl. Naturen tycker icke	 så, ty den har skapat fruktköttet för kärnornas skull, vilka skola	 fortplanta släktet. Se på detta päron, när jag skär det itu! Ser ni	 några kärnor? Nej! Odlingen har tagit bort dem! Se på detta	 äpple, som lyser så praktfullt i guld och rött! Det är en engelsk	 parmän! Det har ännu kärnor, men sår jag ut dem, så får jag	 surkart till frukt! Men blir det sträng barvinter, då fryser	 parmänen ned, men surapeln fryser icke. Därför skall man låta	 
	 bli att odla människor, i synnerhet som det alltid göres på	 andras bekostnad. Vårt land och vårt hårda klimat passa inte	 för sådan fruktodling! Har jag uttryckt mig tydligt? Jag bekla­	 gar er, unge man, men jag kan icke hjälpa! Beati possidentes,	 lyckliga de som hunnit ta för sig! Era föräldrar togo för sig en	 gång, men de kunde icke konsten att behålla!	 Han övergick därpå till en likgiltig samtalston, under det han	 ledde Sten till porten.	 – Det blir tidig vinter i år, om man får döma av rönnbären!	 Därpå drog han i portkedjan, bugade sig artigt och sade:	 – Farväl, min herre!	 När porten smällde igen, kände Sten att han för alltid var	 utelåst från samhället, och han samlade den lilla återstod av	 själs- och kroppskraft han ännu innehade, för att fatta ett	 beslut. Men hans vilja hade upphört och hans tanke likaså.	 Skymningen hade fallit. Han följde brinkens sluttning ner åt	 stranden av saltsjön, alldeles som om han endast styrts av	 tyngdlagen, vilken drog honom nedåt. Hans fötter ledde honom	 ner i en trång gränd, vilken var alldeles mörk och uppfylld med	 den förfärligaste stank av utkastat avfall. Men han gick framåt,	 framåt, styrd av en svag ljusstrimma som syntes i slutet av	 gränden. Han stod framför en vattenport, vilken man lämnat	 på glänt och genom vilken en månstråle trängde ut i mörkret.	 Han öppnade porten, och öppen framför honom låg vatten­	 ytan, belyst av den uppgående månen, som stod över Siklaön.	 De små vågorna hoppade och lekte ute i mångatan och en sakta	 bris från sjön förde friska fläktar till stranden. Sten gick ut på	 den smala tröskeln och slog porten i lås bakom sig, utan att	 egentligen tänka på vad han gjorde. I det samma började alla	 stadens klockor att ringa vespern och trumslagaren på stads­	 muren slog tapto för att mana människorna att gå till vila. Sten	 tog av sig mössan, föll på knä och gjorde en bön. Därpå steg	 han upp, vände sig med ryggen ut åt sjön, lade armarne över	 bröstet, och med blicken mot stjärnorna lät han sig falla bak­	 länges, som när man lägger sig till vila.	 Den guldglänsande vattenspegeln öppnade sig som en mörk	 grav, vilken genast lades igen, en stor ring som en gloria syntes	 på vattnet; den vidgades och blev flera ringar, vilka förtun­	 
	 nades och dogo bort. Snart syntes de små vågorna komma igen,	 och de lekte och hoppade i månskenet så muntert som om de	 aldrig blivit skrämda.	 
			 En ovälkommen.	 
	 
	 
	 
	 
	 
	 
	 
	 Kyrkfolket hade stigit i båtarne och hissat på. Ut från den	 gröna viken nedanför skärgårdskapellet gled nu den lilla flot­	 tan. I första båten suto faddrarne med den nydöpta.	 – Att kalla gossen för Kristian, det var också ett påhitt, sade	 moster till faster och stack dihornet i munnen på den unge.	 – Åh det kan just vara detsamma vad en heter, och om han	 nu fått namn efter danska kungen så är det fint nog, sade faster.	 – Ja, men den stackarn får ju ingen namnsdag när han inte	 har något helgon, sade moster.	 – Det kan vara så gott det, för ingen lär väl möda sig med att	 fira honom. Önskebarn var han inte, och välkommen var han	 knappt! sade faster.	 I andra båten sutto far och mor och de båda vuxna barnen,	 en gosse och en flicka om sju och åtta år.	 – Det här kunde varit ogjort, sade fiskarfar och girade med	 rodret.	 – Ja, säg det efteråt, svarade mor. Det är inte ens fel att två	 får barn! och gumman halade på brassen för att få seglet i	 vinden.	 – Förstår väl det! sade far.	 – Men du skall vara snäll ändå mot gossen, sade mor.	 – Måtte väl det, sade far, och knuffade ner sonen från suden,	 där han klängt sig upp. Håll er stilla i båten ungar, annars ska	 ni få se på håken!	 I tredje båten satt prästen och de gamles föräldrar.	 – Fiskar det bra i Larsmässan? frågade prästen.	 – Åh det krallar, sade farfar. Men herren vete vart fisken tar	 vägen nu mera. I min ungdom, så tog man sin vinterströmming	 på två nätter, men nu är det frågan om man får någon alls.	 
	 – Ja, underligt är det, för jag hade tre varp skötar ute om	 onsdagsnatten och fick aldrig en fena, sade prästen. Det blir	 ont till vintern för folket och man skulle se sig för innan man	 skaffade flera munnar än man kan stoppa i.	 – Jag sa så, jag också åt pojken, instämde farfar. Gården	 räcker för en kull, men inte för två! Bättre en hemmansägare än	 två torpare, men jag tror aldrig han får klyva gården, utan den	 här sistingen får väl ut och tjäna han, som andra människor.	 – Det kan vara lika så gott det som att svälta hemma,	 menade prästen.	 Julisolen sken så hett på fjärden, himlen var idel blått och	 den nydöpte skrek, om av fröjd eller sorg fick man icke reda på.	 Snart syntes hemstugornas halmtak mellan alarne i stranden	 och båtarne lågo snart vid bryggan. Folket steg i land och	 välkomnades med en riklig måltid, som var dukad under	 ekarne, och efter vilken prästen tackade Gud för den lycka	 varmed han välsignat detta hus och han bad gästerna höja sina	 bägare och hälsa den nye världsborgaren välkommen i försam­	 lingens gemenskap.	 
	 
	 
	 Kristian växte upp bland kalvar och grisar, ty hans äldre	 syskon voro för stora att leka med honom. Han syntes vara	 född med tvenne egenskaper som aldrig lämnade honom: den	 ena var att alltid gå i vägen, den andra: att aldrig vara välkom­	 men.	 Varhelst han uppenbarade sig, bakom en buske, i en hövolm,	 under en båt, på en skulle, ini stugan, alltid hette det, »är det	 du din otäcka unge?» och varhelst han befann sig och det kom	 någon i närheten hette det: »alltid skall han gå i vägen».	 Föräldrarne som på åtta års tid blivit avvända vid barnskrik	 och nu kommit något mera till ålders så att de förstodo värdera	 en god sömn, hade litet svårt att förlika sig vid det nya nattskri­	 ket, vilket man snart kom att betrakta såsom ett fel, egendom­	 ligt för den sistfödda. Mormor bedyrade förgäves att alla barn	 
	 skrika och att Hans, den förstfödda, minsann skrikit mycket	 värre när han var liten. Det kunde far inte alls erinra sig; han	 mindes bara att Hans var ett ovanligt utmärkt barn, som gjort	 sina föräldrar stor glädje i alla tider. Det var så stor skillnad,	 så! – – 
	 När Kristian emellertid fick så mycket förstånd att han såg	 hur han gick i vägen, så tog han till vana att hålla sig undan så	 gott han kunde, och när han fick se en människa gömde han	 sig, och sprang ut i skog och mark och gjorde odygd.	 När han blev något äldre och hans krafter räckte att göra	 nytta anställde man försök med att tämja honom, men förgä­	 ves. Han sprang ifrån kreaturen och lät den gå i åkrarne, han	 satte bort näten på djup så att man aldrig fick fatt i dem, och	 när man sökte efter honom själv var han borta. Barnet var	 liksom förvildat. Man slog honom en gång, på den äldre bro­	 derns tillstyrkan, men då blev han borta i åtta hela dagar och	 när han sedan syntes igen, var han lika fet och duktig som	 förut; ingen kunde säga vad han ätit eller var han sovit.	 Men Kristian han visste nog det han. Den klena kost man	 vanligen bestod i hemmet utgjordes mest av salt fisk, rovor, och	 bröd. Kristian som oftast fick nöja sig med vad som föll ifrån	 bordet eller vad som lämnades, kände snart ett starkt behov av	 kraftigare föda, i synnerhet under de år han växte upp och	 manbarheten började inträda. Han var hungrig hela dagen och	 han gick ut i skog och strand att söka sig föda. Fisk lockade	 honom icke, ty han bara tuggade sig trött och de hade ingen	 kraft i sig. Han sökte varmblodiga djur, och när han fått fatt i	 några fågelungar åt han upp dem råa. Då kände han huru hans	 krafter växte och huru blodet spred en berusande värme i hela	 kroppen. Samma verkan hade ägg som han hänsynslöst tog ur	 sjöfåglarnes bon, vilka byggde i stränderna. På sådant sätt	 skaffade han sig en kost, som var mycket bättre och kraftigare	 än föräldrar och syskon hade tid och rå att skaffa sig. Och han	 växte och blev stark, men arbeta kunde han icke förmå sig till.	 Med sin båt, som han själv slagit ihop, for han omkring i	 skären och jagade eller äggade, och föräldrarne som icke just	 saknade hans närvaro blevo snart vana vid att betrakta Kris­	 tian såsom utflugen ur boet.	 
	 En vacker vårdag, då ejderdräkten gick fram över de yttre	 skären, seglade Kristian ut med sin båge och sina snaror, mer	 för nöjes eller tidsfördrivs än för nyttas skull, ty han dödade	 aldrig mer vilt än han för tillfället kunde förtära. Han landade	 med sin båt vid en av dessa kobbar som bilda sista värnet mot	 öppna havet och på vilka endast sjöfåglar och fiskare hava tagit	 sina tillflyktsorter under den tid havet går öppet. Kobben var	 obebodd, men byalagen hade tillsammans uppfört en skär-bod	 avsedd till nattläger under fisketiden och även begagnad till	 härbärge åt resande och strandade. Den bestod av ett enda	 ryggås-rum med jordgolv och avflagade väggar, mot vilka lavar	 voro upptimrade såsom hyllor, den ena över den andra, och i	 vilka några förskinn tjänade som sängkläder. Ett par stenar på	 golvet antydde var man fick göra eld, och stål och flinta hade	 sin sedvanliga av alla kända plats mellan bjälkarne ovanför	 dörren. Dörren var alltid låst, men var icke svårare att öppna	 än det kunde ske med en krokig träpinne, och ansågs vem som	 helst hava rätt att söka sig in, blott han stängde efter sig, när	 han gick och lade elddonet på sin plats; ville han visa sig artig	 eller tacksam, bar han in ett fång gräs eller enris på eldstaden,	 ty något träd fanns icke på skäret. I dessa härbärgen var det	 som Kristian mestadels sökte sina nattläger och där han anrät­	 tade sina enkla måltider. Han kände varenda bod på många	 mils håll och han visste var man låg på de bästa förskinnen och	 sov mest skonad av loppor, vilka eljest voro mycket talrika i	 dessa slags sängar.	 Emellertid, våraftonen var härlig, havet låg blått och lugnt.	 Kristian som lärt sig att icke tro på havet, drog upp sin lilla båt	 och gömde den bakom några stora stenar. Han hade rott	 mycket och klättrat i strandklipporna, så att han var trött,	 varför han genast gick in i boden och lade sig på den översta	 laven för att sova. Han låg så en stund och tänkte hit och dit	 över sin tillbragta dag, över sitt liv, dess ändamål och det som	 skulle följa efter detta livet. Han hade lyftat upp takluckan och	 såg den stålgrå himmelen över sig, såg en och annan stjärna	 som bleknade i det dröjande solljuset. Hans religiösa begrepp	 hade icke blivit odlade, varken av föräldrar, prästerskap eller	 lärare och han var icke konfirmerad, men han visste av erfaren­	 
	 het att bakom livets och naturens företeelser funnos styrande	 makter om vilka man icke ägde någon närmare kännedom.	 Rörande ändamålet med sin tillvaro hade han icke kunnat	 vinna någon förklaring. Med livets gåva hade han fått driften	 att uppehålla livet. Han följde denna drift. Vad mera? Han åt	 för att kunna arbeta, och han arbetade för att få något att äta.	 Jo, men på mellanstunderna tänkte han, eller rättare han	 undrade. Han undrade om dessa hans tankar voro just det där	 högre ändamålet med livet; han erinrade sig att hans mor talat	 om att jorden var en jämmerdal, genom vilken vi måste vandra	 för att bli bättre och därigenom värdiga himmelriket. Han fann	 sig vid närmare eftersinnande varken bättre eller sämre från	 den ena dagen till den andra och han förstod inte hur han	 skulle bli det. Kanske han var ett undantag? Möjligen! Alla de	 andra avlade ed till landets konung, alla andra betalade skatt,	 gingo i kyrkan, gåvo tiondedelen av sina inkomster till präs­	 terna, betalade arrenden, skottade snö på varandras vägar,	 köpte och sålde, stämde varandra för ting, men ingenting	 kunde de göra utan att begära lov och betala. De begärde lov	 att få gifta sig, att bli upptagna i församlingen i vilken de voro	 födda, att få grävas ner i jorden, och alltid skulle det betalas; de	 betalade konungen för att han regerade dem, de betalade	 domaren för att han dömde dem, prästen för han frälste dem	 och bödeln för han hängde dem; de betalade i staden för att	 staden köpte deras fisk, och de betalade stadens broar som	 staden måste äga för att kunna vara en stad! Kristian som icke	 gjorde något av allt detta var således ett undantag, och han	 slapp väl ifrån allt det där betalandet därför att han icke ägde	 något. Däri bestod således skillnaden mellan honom och dem:	 Han ägde icke något! Förr i världen, hade han hört, foro de,	 som icke ägde något, ut på havet och togo av dem som ägde	 något. Detta var numera icke tillåtet och det var rätt, ty	 Kristian kunde icke finna det tillåtligt att någon kom och tog	 hans båt eller yxa ifrån honom.	 Under det dessa halvgångna tankar kommo till och gingo	 bort i det halvrus som härskar i en tröttad hjärna, överföll	 honom sömnen. Efter några timmars lopp vaknade han vid en	 kvävande känsla i bröstet och en förfärlig sveda i ögonen. Han	 
	 reste sig i bädden och såg att man gjort eld nere på golvet. Vid	 elden sutto två män, den ena klädd i Dagö-bornes halvbarba­	 riska dräkt, den andra i de svenska fiskarenas vardagsklädsel.	 De suto på golvet och vände några sillar framför elden. Kris­	 tian, som icke hade lust att röja sig, då han icke kände de	 främmandes sinnelag, skyddade sig för röken så gott han kunde	 genom att krypa så långt in som möjligt; att han därvid kom att	 höra vad de båda främmande talade räknade han sig icke till	 last, utan, som vi skola se, gjorde han sig det tvärtom till godo.	 – Det är ett dumt folk den här svensken, sade Dagöboen,	 som genom en överlägsen kroppsstyrka ansåg sig ha rätt att	 säga vad han tänkte.	 – Åh du ska inte prata illa om svensken, svarade den andre,	 vilken icke på ett sådant nattligt tumanhand vågade någon	 ohövligare form av motsägelse.	 – Kan man tänka sig så oföretagsamt folk som de här fiska­	 rena bara! Om de förstodo vad ejderfågelns dun är värt ner i	 djupa Ryssland skulle de kunna göra sig stora pengar.	 – Ja ser du, svensken tycker det är synd att ta bort dunet	 från fågeln som behöver det till äggen.	 – Ja det är just däri hans dumhet består! Ty, tar inte han	 det, så tar utlänningen det, liksom allt annat.	 – Nej, det är icke dumhet, det är hygglighet att tänka på de	 efterkommande, som skola också få draga nytta av fågeln,	 vilken skulle försvinna, om man oroade honom, genmälde fåg­	 larnes landsman.	 – Det är icke sant att han skulle försvinna, men kommer	 utländsken, så tar han både ägg och dun!	 – Det må han göra om han har samvete; svensken förblir	 heldre fattig än han bär sig illa åt.	 – Det är just det som är dumt! Men nu till en annan sak:	 varför jagar ni inte lekatt och ekorre, härute som man gör opp i	 land?	 – Därför att man har nog göra med fisket och tar heldre det	 säkra för det osäkra.	 – Det är rätt; men jag skulle hellre ta en säker penning för	 skinn och dun än en osäker ur sjön; hade jag inte annat för mig,	 så skulle det inte dröja förr än jag kunde köpa både min fisk	 
	 och ett stycke jord att bygga på –	 Svensken lät samtalet falla och delade kosten med esten som	 hade ankrat för stiltje utanför skäret.	 I soluppgången, då det blåste upp, lämnade de båda främ­	 mande skärboden, föga anande vad slags frön de kastat ut i	 Kristians oodlade hjärna.	 När denne hört ljudet av de bortgåendes steg försvinna,	 sprang han upp och gick ut. Den uppgående solen belyste det	 öppna havet som lätt krusades av morgonbrisen och över vars	 yta måsar och tärnor kretsade. För Kristian var denna scen	 icke ny men i dag syntes solen lysa gladare och synkretsen var	 vidare; hans öga som svävat över vattenytan utan att finna ett	 mål bakom den blåa randen vilken begränsade den som ett	 stängsel, tyckte sig i morgonskyarne se ett fjärran land, där	 befriaren bodde som skulle komma och göra honom lika med	 de andra människorna; han skulle upphöra att gå i vägen, han	 skulle bli hälsad välkommen, vila under eget tak, kanske äga en	 liten del av denna jord där han jagades som en hund på andras	 jaktmark! Hoppet vaknade i hans själ, och när han såg estens	 kogg hissa segel och hålla ut mot den gyllene gata solen målade	 på de blanka vågorna, såg han sig själv stå vid roret och med	 den dyrbara lasten styra mot det fjärran landet som låg bakom	 det blåa strecket, och nu fattade han beslutet att börja ett liv.	 
	 
	 
	 Längst ut i Fjällångsfjärden, strax inom havsbandet, ligger en	 kobbe, som kallas Trollhättorna eller trollens mössor. Den	 består av en rund bergklint som spruckit i fyra skivor, vilka	 hava en viss likhet med de mössor man, i sagorna, påstår att	 trollen begagnat. Mellan dessa äro djupa rämnor, i vilka griss­	 lor pläga bygga och där de äro fullständigt skyddade för regn	 och blåst. Kristian hade efter åtskilliga slagsmål med de orädda	 innebyggarne lyckats stanna i okvald besittning av den rämnan	 som låg åt land till och dit aldrig havsvinden kom. Här hade	 han gjort sin upplagsplats för de samlade skatterna, i det han	 
	 mellan klippväggarne spänt ett tak av skälskinn som var oge­	 nomträngligt för vätan och vilket han då och då smorde med	 tran. I två års tid samlade han och begagnade därvid alla sina	 från barndomen förvärvade förmögenheter. Han kunde härma	 alla djurs läten: han kunde pipa som vesslan, smacka som	 ekorren och knorra som ejdern. Han förstod att närma sig	 ejderhonan, där hon låg på sin tångbale i öppna stranden och	 han kunde se på henne så att hon lugnt lät honom stryka sig på	 ryggen medan han skattade dunet; aldrig tog han av hennes sex	 ägg mer än ett och när ungarne voro kläckta lät han henne	 hava ro. Han satte snaror för lekatten, och sköt honom stund­	 om med sina trubbiga pilar att icke skinnet skulle skadas.	 Ekorrarne kunde han gömd bakom en ekstam passa ut och med	 lock få så nära att han tog dem med händerna, om vintern	 plockade han ut dem ur deras bon med en vidjekvist och fick så	 hela deras förråd av utsökta hasselnötter på köpet. Hans sinnen	 voro så uppövade att han kunde höra på hela milar vad för	 slags fågel som kom och han kunde på otroliga sträckor i	 skumrasket skilja mellan en svärta och en prack. På sina värsta	 medtävlare kråkorna, som drevo upp ejdern för att sluka hen­	 nes ägg, anställde han stora nederlag; med de avdragna krop­	 parna av vesslor och ekorrar tillställde han nämligen åtel­	 platser där han sköt ner hela svärmar av dessa objudna plund­	 rare. Med sådana färdigheter och fullständigt ostörd kunde han	 på två år hinna samla i sin grotta ett förråd som han ansåg	 tillräckligt att föra till det främmande landet där solen gick upp	 och där man visste att värdera hans skatter. Nu började det	 åter lida till våren och tanken på huru han skulle få sig en	 farkost tillräckligt stor och nog sjöduglig började oroa honom.	 Han visste att man med en stor skötbåt som begagnades till	 strömmingsfiske kunde mycket väl gå ut på öppna havet och	 att det icke var mer än två dagsresor till landet på andra sidan,	 men att bygga en sådan och anskaffa de dyra seglen, därtill såg	 han föga utsikt; att skaffa sig en dylik på orätta vägar förbjöd	 honom hans medfödda instinkt som icke skulle gilla att någon	 kom och tog ifrån honom vad han med sitt arbete förvärvat.	 Det led och led mot försommarn och hans oro ökades. Han	 satt en eftermiddag uppe på Trollhättornas högsta spets och	 
	 såg ut åt havet där ett segel dök upp och ett segel försvann; en	 rostbrun ejderhöna kom simmande med sina ungar efter sig,	 grisslorna flögo tätt om hans öron, trutarne ropade gack gack	 och skräckan ropade kvar! kvar! Kristian kände sig som berga­	 kungen där han satt på sin skattkammare i berget, men på	 samma gång tyckte han sig som en bergtagen den där icke såg	 någon möjlighet att komma ut.	 Då hörde han bakom sig årslag i sjön och såg en båt med	 fyra man komma roende rätt ner på skäret där han satt. Den	 kom närmare och han igenkände sin far och bror, men de två	 andra kände han icke.	 – Kom ner du, sjörövare! ropade den ene av de okände till	 Kristian.	 Kristian blev kvar däruppe.	 – Lyd när konungens befallningsman kallar dig, sade fad­	 ren.	 Högst uppe på skäret stod ett stenkummel som fiskare lagt	 ihop till märke. Kristian var beredd att försvara sig.	 – Jag är icke någon sjörövare, sade han!	 – Jaså du svarar konungens befallningsman! sade fadern.	 Akta dig och gör oss icke alla olyckliga!	 – Jag gör ingen olycklig, sade Kristian, men jag försvarar	 mig när jag ser man vill mig ont! Vad vill ni mig?	 – Du har en gömma här för gods som du rövat från fredliga	 köpmän, sade befallningsmannen. Vi ha sett alltsammans!	 – Jag har icke rövat från någon, sade Kristian; allt vad som	 ligger i berget har jag ärligt förvärvat, med flit och arbete.	 – Nej hör du; inbillar du oss att man samlar så många	 hundra skinn och så mycket dun här ute i de fattiga skären!	 Och det är du nog dum att begära vi skola tro! – Kom ner, för	 sista gången eller är du olycklig!	 Man stormade klippan, men då släppte Kristian ner sten­	 blocken som hoppade över de anfallandes huvud, slogo flisor ur	 berget och plumsade i sjön, dock utan att träffa någon.	 – Olycksbarn, skrek fadern, du var född till mitt fördärv!	 – Vem födde mig? svarade Kristian, och vräkte ner det sista	 blocket!	 Utsikten till seger öppnades nu för de belägrande, och snart	 
	 kände Kristian ett rep slingras om sina ben; han kastade sig	 omkull och sökte bita av detsamma, men då hade han det om	 halsen också och var snart hoptvinnad som ett nystan, rullad	 ner för branten och lagd i botten på båten.	 – Gör honom icke illa i onödan, sade fadren, jag borgar ju	 för honom.	 Därpå började han i en jämförelsevis vänlig ton föreställa	 Kristian huru illa han gjort mot sina föräldrar som fött honom,	 klätt honom och varit goda mot honom; vilken sorg och skam	 de nu fått till tack av honom, då deras namn skulle ut kring	 bygden och skändas; han besvor honom vid Kristi kors och alla	 helgon, att han skulle bekänna, emedan saken därigenom vore	 till hälften förlåten och kunde försonas med böter. Han visade	 sina gråa hår och bad Kristian icke bringa vanära över dem,	 han bad honom tänka på sin bror, som snart skulle intaga	 faderns plats i samhället och upprätthålla släktens anseende	 och fortbestånd; han slutade med att fordra detta av Kristian	 och förklarade att människan icke fick leva för sig själv utan	 måste leva för andra också. Samhället var byggt på släkter, och	 när släkterna icke höllo ihop, så föll samhället. Kristian skulle	 därför bekänna sitt brott!	 Kristian hade icke begått något brott och kunde således icke	 rädda samhället. Fadrens ovanliga mildhet rörde honom, och	 han önskade ett ögonblick att han begått brottet.	 Underhandlingarne slutade med att båten lade till vid hem­	 bryggan. Kristian fördes upp på logen där han blev inlåst. De	 andra gingo upp till stugan där de åto aftonvard och överlade.	 När Kristian legat på loggolvet i sina tankar, öppnades dörren	 och modren trädde in.	 – Son, sade hon, tänk på gamla mor och tala sanning.	 – Mor vill således hellre ha en tjuv till son än en ärlig gosse.	 – Jag vill att du skall bekänna, så får din far erlägga bot för	 ditt brott och skammen gå ifrån vårt hus.	 – Det var underbart, sade Kristian, vars hjärna icke kunde	 följa med. Om jag gör mig till en brottsling då kan brottet	 försonas, men om jag fortfar att vara ärlig – hur var det? – då	 kan brottet icke försonas. Vilket brott? Det som icke är be­	 gånget. Ty jag har icke rövat, jag har endast gått på allmän­	 
	 ningen och samlat, under långa tider och det har jag ju lov till.	 Det var icke frågan om det nu, här gällde blott att Kristian	 bekände, då kungens befallningsman fordrade det.	 Modren gick med sorg. Systern kom! Kristian skulle icke	 störta henne också i olycka. Kom det nämligen skam över	 släkten, så kunde icke hennes Peder taga henne. Kristian be­	 hövde bara säga ja, så vore han fri, och fadren erlade boten.	 Men Kristian kunde ju icke säga ja, när han skulle säga nej.	 Varför kunde icke Kristian det, när han gjorde så många	 människor lyckliga. – Åh, syster ville att han skulle ljuga då? –	 Varför skulle han icke det, om så också vore! – Åh, då skulle	 han ju förakta sig själv, så han icke ville leva mer. – Ja, men om	 far och mor och bror och syster bleve lyckliga; ville icke Kris­	 tian att de skulle bli lyckliga? Nej, han måtte icke vilja det! –	 Jo, det ville då Kristian visst, men att ljuga? – Det gjorde alla	 människor lite, och Kristian behövde icke göra sig bättre! –	 Alla människor ljögo! Det hade Kristian aldrig trott och han	 hade aldrig ljugit. – Nåja, det berodde på att han aldrig behövt	 ljuga! – Nej, det var hemskt! Hur kunde människorna leva ihop	 om de inte talade sanning! – Det kunde syster icke göra redo	 för, men nu gick hon sin väg och ville aldrig se en bror som	 gjort henne så olycklig.	 Kristian kände sig helt skakad av så mycken uppmärksam­	 het mot hans person; han var icke van att man sysselsatte sig	 med honom och detta intima berörande av hans själ hade	 rubbat hans vanliga likgiltiga sinnesförfattning. Dessa männi­	 skor bådo, bönföllo honom om en tjänst; han kunde göra dem	 lyckliga med ett ord, han kunde störta dem med ett ord; han	 var sålunda en viktig och betydelsefull person. Detta gav ho­	 nom självkänsla och han fattades av lust att se verkningarne av	 sitt uppträdande som beskyddare för dessa människor. Att säga	 ja i stället för nej? Vad betydde väl det, när alla människor	 brukade förväxla de små orden efter förefallande behov. Han	 skulle kanske haft det bättre, om han gjort det förr. Hans beslut	 var fattat!	 Fadren kom in! Undrade om det var möjligt att en människa	 kunde samla sådana förråd! – Ja om man inte gjorde annat och	 var flitig! – Far kunde aldrig tro det! Hade aldrig sett något	 
	 sådant, kunde därför aldrig tro det! – Kristian bedyrade! – Far	 bad honom bekänna att han rövat. – Kristian sade: ja! – Far	 frågade med kniven i hand om han också ville bekänna för	 befallningsmannen. – Kristian lovade heligt. Fadren skar av	 repen och de följdes åt in i stugan. Där satt befallningsmannen	 och åt gröt i allsköns ro.	 – Har han bekänt? frågade denne och lät skeden vila.	 – Han har bekänt, sade fadren, till de innevarande anhö­	 riges stora glädje. Men befallningsmannen tycktes ha lidit en	 missräkning, ty han var icke glad.	 – Nåå du! återtog han, hur bar du dig åt? Det skulle lysta	 mig att höra!	 Kristian som var lika lysten att höra huru en ensam man bar	 sig åt när han plundrade ett köpmansfartyg, stod först svarslös,	 men när han började tänka på hur han skulle ha förhållit sig	 under ifrågasatta omständigheter, kom hans inbillningskraft	 honom till hjälp, på samma gång hans tanke vakade. Han gick	 fram till yxestallet vid dörren, tog den största borr han kunde	 se. Därpå lyfte han ner fadrens stora skinnpäls, kastade den på	 sängen och började, sedan han intagit sin plats mitt på stuggol­	 vet:	 – Där ligger koggen för ankar. (Han pekade på sängen.)	 Och där ligger skepparn och sover. (Han pekade på pälsen.)	 – Vänta låt mig tänka, avbröt befallningsmannen, som var	 långsam i tankarne.	 Men Kristian gick på:	 – Här står jag på stranden och ser på skutan. Då tänker jag	 som så: Där ligger en skuta och här står jag. Troligen finns det	 något i botten på den där skutan.	 Kristian som icke var van att ljuga kom av sig, ty hans	 vakande tanke på flykt och frihet trängde sig på honom. Lyck­	 ligtvis behövde befallningsmannen detta uppehåll för att reda	 sina föreställningar:	 – Låt mig se nu, sade denne. Där ligger skepparn, och där	 ligger borren! – Vad skulle du med borren att göra?	 Det visste nog Kristian, men det var tillsvidare hans hemlig­	 het.	 – Jag kastade mig i sjön, tången snodde sig om benen, jag	 
	 rycker mig lös, simmar ut till ankartrossen, tar opp borren och	 sänker skutan!	 – Det går för fort, för fort! Vänta nu, var voro vi? säger	 befallningsmannen. Vi sänkte skutan!	 Han dyker ner med träskeden i mjölkfatet:	 – Nå men lasten sjönk väl också?	 – Den sjönk.	 – Det var märkvärdigt! Hur fick du fatt i den då?	 – Jag tog upp den, jag, sade Kristian.	 – Han tog upp den! Det är alldeles rätt! Nu börjar det reda	 sig, sade ämbetsmannen lugnare, vändande sig till fadren.	 Men, återtog han efter att ha gnuggat sin näsa med skedskaftet,	 jag förstår inte varför han sänkte skeppet när han tog opp	 lasten.	 – Skepparn, skepparn! inföll fadren som var djupt inne i	 äventyret.	 – Skepparn, ja, det är alldeles riktigt! – Det är en flink pojke	 det där! Kasus är betänklig, men arbetet är fint!	 Kristian hade haft tid att göra upp sin plan. Han drog sig åt	 dörren och frågade:	 – Får jag gå nu?	 Befallningsmannen frågade sig själv: får han gå nu? därpå	 sade han:	 – Vänta ett ögonblick! Tog du inte opp skepparn också?	 – Nej det gjorde jag inte, sade Kristian, men om befallnings­	 mannen önskar skall jag göra det!	 Och därmed försvann han ut genom dörren med pälsen på	 axeln och borren i hand, tydliggörande sina goda avsikter med	 skepparens frälsning, och lämnande de innevarande åt sina	 betraktelser och utredningar.	 När Kristian kom ut, gick han rakt ner till stranden under	 tankar på huru han så hastigt blivit lögnare och huru bekvämt	 man redde sig med en lögn genom livets kvistigheter. Därpå	 borrade han alla båtarne utom den största skötbåten, på vilken	 han hissade segel och styrde ut till Trollhättorna. Där lastade	 han till solen gick upp. Då hissade han igen och höll rätt ut på	 solgatan.	 
	 
	 
	 
	 Det hade gått ett par år igen. Den gamle fiskaren och hans	 hustru voro döda. Sonen Hans hade tagit gården och gift sig	 med en fattig flicka. Kristian hade icke hörts av, och var vid	 boskiftet förklarad arvlös, emedan han lämnat landet för brott	 och icke vidare hörts av.	 Hans’ stuga låg vid stranden av fjärden, just där denna	 smalnade till ett sund, genom vilket man skulle färdas för att	 komma ut till stora Fiskeskär. Mitt över sundet låg en liten	 holme som kunde vara ett halvt tunnland. Den bestod mest av	 bergknallar, men i en sänka mellan dessa hade samlat sig något	 jord, som bar en mycket vacker gräsmatta, i vilken några tjog	 björkar tagit fäste. Hans kunde genom sina stugufönster se över	 till holmen, vilken hörde till en grannes ägor. En dag vid isloss­	 ningen satt han och såg på huru kråkorna seglade på isstyckena	 i sundet; snön låg fläckvis kvar på stränderna, men grönskan	 stack här och var fram i bergskrevorna. Han råkade kasta sina	 blickar över till andra stranden och blev där varse något som	 rörde sig, vilket väckte hans stora nyfikenhet. Några karlar	 släpade fram stenar och timmer, som var tillhugget och kantat	 alldeles som till en stuga, men han kunde icke upptäcka någon	 farkost som fört dit byggnadsämnen eller folk. Han fick ingen ro	 förr än han skickat en karl över till grannen och frågat hur det	 förhöll sig. Kunskaparen återvände med besked att en främ­	 mande man från Estland hade köpt holmen och ämnade bygga	 där. Det var allt vad Hans fick veta den gången. Men gången	 därpå fick han veta att nybyggaren var ingen mindre än hans	 egen bror Kristian, som återvänt medförande hustru, som han	 skaffat sig därborta i landena. Faran för Kristians frihet hade	 efter moget begrundande icke visat sig vara stor, då vittnen till	 den äventyrliga plundringen av fartyget aldrig kunde företes	 och hela saken med båtarnes borrning och skötbåtens försvin­	 nande inskränkte sig till böter, om nämligen brodern velat åtala.	 Emellertid växte stugan i höjden och blev en så ståtlig	 byggnad, med bakhus och härbärge, att den ådrog sig alla	 förbifardandes uppmärksamhet och Hans’ ovilja.	 En dag talade Hans till sin hustru och sade:	 – Jag börjar tycka att den här gamla stugan behöver byggas	 på.	 
	 – Det var inte länge sedan det gjordes, svarade hustrun.	 Men Hans var envis och snart byggdes det. Han måste taga	 legofolk som åto upp utsädet och gjorde slut på vinterström­	 mingen.	 – Högmod går för fall, sade folket. Och på vintern satt Hans	 i sin stora stuga och halvsvalt. På våren fick han sälja en ko för	 att få utsäde.	 Kristian levde gott i sin stora stuga, men ägde varken åker,	 äng, skog, fiske, kreatur eller jakt. Hans och han träffades	 aldrig.	 En afton tog prästen in till Hans på hemvägen från ett	 sockenbud och satte sig vid spiseln att värma sig.	 – Jag kan inte förstå, hur han kan ha sitt trankokeri borta i	 Estland och sitta här hemma och sköta det, sade prästen.	 – Vilken han? frågade Hans.	 – Han däröver; Kristian, bror din!	 – Trankokeri? Han är repslagare, har han sagt åt grannen.	 – Repslagare? Det var underbart! – Då har väl endera hört	 galet. Under överläggningarne härom bultade det på dörren,	 och befallningsmannen kom in. Han var ute i ärender.	 – Det är alldeles obegripligt, att man kan sitta på en kobbe	 här i skärgården och sköta gruvor in i tjocka Ryssland?	 Allmän uppståndelse! Kristian var en skurk! Prästen måste	 över och tala vid honom, befallningsmannen måste ha reda på	 vad han levde av.	 Följande dag gjorde prästen och befallningsmannen sitt be­	 sök hos Kristian. De blevo mottagna på bryggan och ledsagade	 in i stugan, där allt var ståtligt och bländande som hos en rik	 man, så att alla frågor om vad Kristian levde av blevo inställ­	 da. Golvet var lagt med täljda plankor, spiseln murad med	 skorsten och väggarne klädda med bonader. Hustrun var livlig	 och vacker, med hår som svart hundskinn, vilket låg ner över	 ögonen. Hon gick omkring och skänkte grekiskt vin, medan	 Kristian omtalade de vidunderligaste äventyr från sin resa, och	 vilka prästen och befallningsmannen under inflytande av vinet	 funno fullkomligt trovärdiga. Det drog ut fram på natten och	 prästen bars på ett par åror ner i båten utdelande välsignelser	 till redskap och åbyggnader och icke minst välsignande Kris­	 
	 tian som skänkt en kalk av förgyllt silver till kyrkan. Befall­	 ningsmannen som i vängåva fått en jakthund, leddes av denne	 ner till båten där han gick ed med fingerna på en strömmings­	 trumma att Kristian var den hederligaste karl i skären, och att	 han skulle rätteligen ha sutit vid gården i det här draget.	 En tid därefter kom Kristian, efter en utflykt i skären, hem	 med en stor segelbåt med två latinska segel, som kunde hålla	 nästan rätt mot vinden och inte behövde tas ner när han vände.	 Hans fick ingen ro nu mera. Han måste ha latinska segel.	 Hustrun hade vävt lärft hela vintern till nya skjortor. Hans	 övertygade henne snart att seglen voro viktigare. Men han	 hade även efter ryktet om det storartade mottagandet i brod­	 rens stuga kommit till den slutsats, att öl icke kunde bjudas av	 en besuten man åt främmande, då en backstugusittare bjöd på	 vin. Men vin var mycket dyrt och striden blev skarp både inom	 honom själv och med hustrun. Han ansåg att man kunde	 inskränka sig med mjölken, som han för övrigt icke satte värde	 på, ja han skulle gärna avstå helt och hållet sin del. Andra kon	 såldes.	 Underliga rykten började emellertid att gå i krets och kom­	 ma igen. Man hade sett att det spökade på Trollhättorna och	 ingen vågade sig dit. Man hade sett eldar fara ut i havsbandet.	 Samtidigt härmed inträffade ett skeppsbrott, vid vilket den	 ovanliga omständigheten iakttogs att ingen enda av besätt­	 ningen bärgades. Ändå egendomligare föreföll det att Kristian	 strax före strandningen arrenderat ett dåligt fiske vid de ytter­	 sta skären vilka hade mycket grunda stränder och där ingen	 annan ville fiska. Han hade varit synlig där med ljuster och eld,	 men ingen kunde förstå att man for med ljuster så långt ut.	 Ryktena växte och blevo hotande. Men prästen och befall­	 ningsmannen, som voro flitiga gäster hos Kristian, togo hans	 ivriga försvar och vederlade smädelserna, och så föll snö över	 hela tilldragelsen.	 När våren kom hade Hans intet utsäde. Då brydde han sig	 icke om åkerlapparne, utan lät dem växa igen. Sin enda oxe	 slaktade han till dopet, som han höll i mars. Han var nu	 uteslutande hänvisad på fisket. Det var ett osäkert bröd; det	 var som att spela. När han icke fick något, svalt han; när han	 
	 fick rikligt, ställde han till gästabud. Svågern som hade att	 fordra sin hustrus utlösning ur gården oroade honom också.	 När gångedagarne före påsk inföllo och prästen kom med	 heliga korset och gossarne sjöngo litanian omkring åkrarne, för	 att välsigna säden, då blygdes Hans att bekänna att åkern var	 osådd. Men när det sedan endast växte tistel i åkern, då sade	 folket att Hans bedragit Kristi kors.	 Året därpå fick Hans en son till. Då svedjade han av sista	 skogen och sådde rovor i askan. Men Kristian satt mitt över på	 sin strand och såg hur den vackra ön förvandlades till ett naket	 skär. Han erfor varken smärta eller glädje, ty han fann endast	 lärorikt att se huru saken utvecklade sig.	 Om hösten fick Hans missväxt på rovorna, ty skogen som	 skyddat för nordliga vinden var ju borta.	 En dag, då nöden var stor och Hans farit ut på fiske, tog	 hans hustru en ekstock och rodde över sundet. Kristian mottog	 henne vänligt och bad henne stiga in i härbärget, där man	 brukade hålla hemliga samtal.	 Hon beklagade sin stora nöd och bad om hjälp. Kristian	 hade intet att invända mot denna begäran, utan gav en riklig	 hjälp till en ko, utsäde och dylikt. Svägerskan blev rörd och	 erkände att Hans icke burit sig riktigt åt. – Det visste Kristian	 ingenting om; lade sig icke i andras angelägenheter, och så	 skildes man åt.	 När svägerskan hade gått sade Kristian till sin hustru:	 – Olga, nu har jag intet mer här i landet att göra. Jag har	 sett straffet komma utan att jag lyft hand mot mitt eget blod.	 Hans är tiggare; i vinter blir han tjuv då han måste stjäla sin	 ved, efter han bränt upp skogen. Hans barn bli tjänare, såvida	 de icke bli något annat. Och det är rätt! Man lärde mig ljuga,	 och lagens handhavare gjorde mig till rövare. Jag var hederlig,	 men man tillät mig icke vara det! Nu kunde jag bli det, om jag	 ville, ty man har erbjudit mig bli nämndeman om jag ville köpa	 jord. Men jag vill icke äga något av denna jord som människor­	 na slåss om; jag vill icke bli aktad av detta sällskap som	 misstänker mig vara en skurk, men förlåter mig, därför att jag	 har murad spis och dricker vin. Icke blev jag rik på mitt	 samlade arbete, det vet du, ty en last med skinn och dun gör	 
	 ingen rik. Hade jag levat för tre hundra år sedan, så hade jag	 blivit sjörövare och mitt namn hade gått berömt och förbannat	 omkring världen, då hade jag i ärlig strid tagit mitt bröd mot	 insats av mitt liv, nu är jag vrakplundrare, likplundrare, som	 åtnjuter allas aktning utom min egen – och din, Olga! – Låtom	 oss lämna detta land, som icke hade plats för oss då vi voro	 hederliga, men öppnade sina portar då vi blevo ohederliga. Låt	 oss draga dit bort, där jorden ännu saknar ägare och där den i	 frihet födde kan beta sina hjordar varhelst himlen vattnar	 gräset och solen lockar det till växt! Dina ögon, Olga, fråga mig	 om jag icke skall sakna det gamla hemmet där min barndom	 förflutit! Jag hade ingen barndom; ingen hälsade mig välkom­	 men när jag kom och ingen säger farväl när jag går; när jag såg	 dig, Olga, då började min barndom, och där du är, där är mitt	 hem!	 
	 
	 
	 Om aftonen spökade det på Trollhättorna och en vådeld tände	 Kristians stuga. Vid skenet sågs hans största båt styra till havs	 och hålla österut. Kristian satt till rors, men i fören satt hans	 unga hustru vid skotet och höll utkik.			 
	 Högre ändamål.	 
	 
	 
	 
	 
	 
	 
	 
	 Det var så kallt i den lilla landskyrkan, att andedräkten stod	 som rök ur munnen på prästen och gossarne som sjöngo i koret.	 Församlingen, som stående avhörde mässan, hade fått halm	 utbredd på jordgolvet, att de icke skulle frysa allt för mycket	 vid knäfallen, som återkommo var gång gossarne ringde i den	 lilla klockan. Det var mycket folk i mässan i dag, emedan man	 väntade sig ett ovanligare skådespel efter gudstjänstens slut.	 Prästen skulle nämligen varna tvenne oeniga makar, som icke	 ville hålla frid tillsammans och icke fingo skiljas, emedan någon	 synd icke var begången och ingendera ville lämna bo och barn	 och taga skammen för en förlöpning. Mässoffret var slutat och	 litanian, miserere, ljöd sönderslitande från de av kölden dar­	 rande rösterna. Solen lyste rött på de isiga fönstren och de	 tända vaxljusen lyste icke alls, utan sågo endast ut som gula	 fläckar, över vilka den uppvärmda luften dallrade som gärdes­	 glindret om våren.	 Agnus Dei, qui tollis peccata mundi, sjöng prästen, och	 gossarne svarade miserere, och församlingen stämde in; djupa,	 skarpa mansröster, och höga späda kvinnoröster, miserere,	 förbarma dig över oss.	 Det sista miserere ljöd som ett förtvivlans nödrop, ty i sam­	 ma ögonblick trädde de två makarne fram från den undan­	 gömda plats vid dörren de haft sig anvisad och gingo fram på	 stora gången till altaret. Mannen var en lång, grovt byggd	 person med brunt helskägg och haltade något; kvinnan en liten,	 späd gestalt med veka linjer och mjuka behagfulla rörelser.	 Hennes ansikte var till hälften dolt av en karpus så att man	 endast såg ett par blekblå ögon med ett lidande uttryck och det	 övre av de vita kinderna.	 Prästen gjorde en tyst bön och vände sig därpå utåt mot	 församlingen. Han var en ung man som ännu icke fyllt trettio	 
	 år och vars friska godmodiga ansikte icke tycktes passa till den	 sida dräkten och de stora stränga ord han uttalade. Han hade	 fått båda makarnes bikt långt förut och det var endast på	 biskopens befallning han nu framsade sin straffpredikan. De	 oeniga hade nämligen varit hos biskopen och bett få upplösa	 äktenskapet, men denne hade icke funnit anledning bevilja	 deras begäran, då kanoniska lagen och dekretalerna icke till­	 stadde skilsmässa annat än för synds skull, ofruktsamhet i vissa	 fall och den ena makens förlöpande från hem och härd.	 Prästen började sitt tal med en torr uttryckslös stämma som	 om han icke trodde på vad han sade.	 Äktenskapet, menade han, var stiftat av Gud själv, som av	 mannens rev skapat kvinnan för mannens skull att hon måtte	 vara honom en hjälp. Men, alldenstund mannen var först	 skapad och kvinnan sedan, skulle kvinnan vara sin man under­	 dånig och han vara hennes herre.	 (Här gjorde den lilla karpusen en rörelse som om hon ville	 tala.)	 Mannen å sin sida skulle behandla kvinnan med aktning,	 emedan hon var hans ära och han därigenom ärade sig själv i	 sin hustru. Sålunda, säger också Paulus i sitt andra brev till de	 korintier, sjunde kapitlet, fjärde versen, vilket ställe just ligger	 till grund för Gratiani dekret, han säger: Hustrun haver icke	 själv makt över sin egen kropp, utan mannen.	 (Den lilla karpusen skakade från hjässan till fotabjället och	 mannen nickade bifallande till prästens ord. Prästen som nu	 fästade sina ögon på kvinnan ändrade ton.)	 Då lärjungarne kommo till Jesum och frågade om makar	 fingo skiljas, svarade han och sade: vad Gud förenat skulle	 människan icke åtskilja, och på denna grund tillstadde icke	 kyrkan äktenskapets upplösning; att den världsliga lagen	 gjorde andra medgivanden hade endast uppkommit för männi­	 skornas ondskas skull och kunde icke bifallas av kyrkan.	 Livet var ingen rosengård och vi skulle icke begära för	 mycket av det. Den som i dag predikade här, vore själv i	 äktenskap. (Det var nämligen på den tiden de katolska präs­	 terna ännu fingo gifta sig.) Han visste således att döma i denna	 fråga; han visste huru den ena måste vara den andra tillmötes­	 
	 gående om icke kiv och nit skulle uppstå. Han hade vigt dessa	 unga makar och sett deras första kärleks lycka; han hade döpt	 deras barn och sett föräldraglädjen helga deras kärlek. Han	 erinrade dem om dessa oförgätliga stunder, då livet gav dem	 sitt bästa och framtiden låg för dem som en rosig sommardag.	 Han besvor dem vid minnet härav att räcka varandra handen	 och glömma allt som hänt sedan ofridens ande stigit upp i	 deras hjärtan; han bad dem i denna kristliga församlings åsyn	 förnya det förbund som de i sin själviskhet sökt lösa.	 Nu uppstod ett ögonblick av djup tystnad och spänning	 varunder församlingen gav sin otålighet till känna genom att	 flytta sig framåt så långt trängseln tillät.	 De båda makarne förblevo orörliga.	 Då syntes prästen bli otålig och med en stämma som darrade	 av sorg och vrede tog han åter ordet.	 Han talade nu om föräldrarnes plikter mot barnet, om Guds	 vrede över ett oförsonligt sinne och han sade rent ut att äkten­	 skapet icke alls var avsett att vara en förlustelse för två varm­	 blodiga människor, utan ett medel för släktets icke allenast,	 (han betonade det) förökelse utan också uppfostran. Han gav	 dem därpå betänketid till nästa söndag och bad dem gå i frid.	 Han hade knappt uttalat sista ordet och gjort en avskedande	 rörelse med handen förr än den unga kvinnan vände sig om och	 gick. Kall och lugn gick hon emellan församlingens leder och	 försvann ut genom stora ingången.	 Mannen dröjde ett ögonblick varpå han sökte den mindre	 porten där korsgången mynnade.	 När prästen gick hem med sin hustru som åhört mässan,	 sade hon till honom med en vek men förebrående ton:	 – Trodde du vad du sade?	 – Du är mitt samvete, kära hustru, och du känner mina	 tankar, skona mig då litet, ty det uttalade ordet slår som ett	 gissel.	 – Låt då gisslet slå! – Du känner genom bikten, att dessa	 makars förening icke är ett rätt äktenskap, du vet, att denna	 kvinna är en martyr vars liv endast kan räddas genom att hon	 håller sig långt från denna man; detta vet du, och du uppmanar	 henne att gå sin undergång till mötes.	 
	 – Kyrkan, ser du, min vän, har högre ändamål än små	 människors välbefinnande.	 – Jag trodde att människans välbefinnande, som du kallar	 deras sällhet, var kyrkans högsta ändamål. Vad är då kyrkans	 högre ändamål?	 – Guds rikes tillväxt på jorden, svarade prästen efter något	 begrundande.	 – Låt oss tänka nu, sade hustrun. Guds rike? I Guds rike	 skola ju endast de sälla hava boningar. Alltså skall kyrkan göra	 människorna sälla?	 – I högre mening, ja!	 – I högre? Finns det två meningar?	 – En liten dåre kan fråga mera än sju vise kunna besvara,	 sade prästen och tryckte sin hustrus hand.	 – Då är det illa beställt med de vises visdom, ty vad skola de	 svara när en klok frågar, när alla kloka i världen skola komma	 och fråga, fortfor den lilla dåren.	 – De skola svara, att de veta intet, viskade prästen.	 – Det där skulle du säga högt, och det skulle du ha sagt i	 kyrkan i dag. Ditt samvete är icke nöjt med dig, i dag.	 – Då skall jag tysta mitt snälla samvete, sade prästen och	 kysste sin hustru som just stod på förstugukvisten.	 – Det kan du icke, svarade hustrun, icke så länge du håller	 av mig, och minst på detta sätt.	 De stampade snön av fötterna och trädde in i den lilla	 prästgården, där de mottogos av två små friska piltar, som ville	 kyssa far och mor, vilka voro så hjärtligt välkomna, icke minst	 därför att den sköna söndagsmiddan stod och väntade i spisen.	 Prästen lade bort den sida kyrkrocken och påtog en mera	 borgerlig, i vilken han dock aldrig visade sig för någon försam­	 lingsbo utom för de sina och den gamla köksan. Bordet var	 dukat; golvet var så vitt och det hackade granriset doftade så	 skönt. Fadren välsignade den goda middagsmaten och man	 satte sig till bords så glada och nöjda med sin värld och med	 varandra såsom om aldrig några hjärtan brustit för högre	 ändamål.	 
	 
	 
	 
	 Snön hade smält, jorden rykte och jäste av avlingslusta. Präst­	 gården var belägen mitt på den fula slätt i Uppland som	 intages av Rasbo socken. Vart ögat spanade syntes endast den	 steniga marken, den leriga åkern och några enbuskar vilka	 tryckte som skrämda harar för den eviga blåsten. I fjärran vid	 horisonten syntes de högsta topparna av skogsbrynet såsom	 master av på havet sjunkande fartyg. På södra sidan av stugan	 hade prästen planterat några träd och hackat upp litet jord där	 han dragit upp blommor och kryddor, vilka såsom varande	 ovana vid det hårda luftstrecket, måste täckas med halm om	 vintern. En liten å, som kom norr ifrån skogarne, rann förbi	 prästgården och var jämnt så stor att man kunde ro fram en	 ekstock om man höll sig mitt i rännan.	 Dominus Peder i Rasbo hade vaknat i soluppgången, kysst	 sin hustru och sina barn, och gått till kyrkan som endast låg	 några stenkast från prästgården. Han hade läst morgonmäs­	 san, helgat dagens arbete och gått hem igen så strålande glad	 och levnadslustig. Lärkorna, vilka säkerligen icke förstodo sig	 på fult eller vackert, hade sjungit över de steniga åkrarne som	 om de välsignat den magra grödan, vattnet porlade i dikena	 där de gula hästhovarna lyste på kanterna. Han hade kommit	 hem och druckit sin morgonmjölk på förstugukvisten och nu	 stod han i sin tröja i trädgården och befriade sina blommor från	 vintertäckningen. Han tog en hacka och började vända den	 sovande jorden. Solen brände varm, arbetet vid vilket han var	 ovan kom hans blod att röra sig, han andades häftigt in den	 starka vårluften och han kände ett välbefinnande som om han	 vaknat till nytt liv. Hustrun hade öppnat fönsterluckorna åt	 solsidan och stod halvklädd och betraktade sin mans arbete:	 – Det här är annat än hänga över böckerna, sade han.	 – Du skulle ha blivit bonde, sade hon.	 – Jag fick ju inte, kära du! O vad det känns gott i bröst och	 rygg. Vad tror man Gud givit oss två långa armar till, om de	 icke skulle begagnas.	 – Ja inte behöver man dem till att läsa med!	 – Nej! Men att skotta snö, hugga ved, gräva jorden, bära	 sina barn, och försvara sig; det har man fått dem till, och det	 straffar sig självt om man icke brukar dem. Vi andans män, vi	 
	 få inte röra vid den här syndiga jorden!	 – Tyst, sade hustrun, och lade ett finger på munnen; barnen	 höra dig!	 Mannen tog av sin mössa och torkade svetten ur pannan:	 – Du skall äta ditt bröd i ditt anletes svett, står det. O vad	 jag svettas skönt! Det är annat än när ångesten över att icke	 kunna finna en dunkel ordalydelses förstånd jagar kallsvetten	 genom hårfästet, eller då tvivlets andar bränna musten ur	 blodet så att det kryper som het sand genom kroppen. Ser du	 hur köttet hoppar på armen av lust att få röra sig, se hur de blå	 ådrorna svälla som vårbäckar när isen smälter; o, bröstet blir	 så stort, så att det knäpper i tröjsömmarna; detta är verkligen	 annat ...	 – Tyst, sade hustrun, igen varnande, och tillade för att	 avleda samtalets vådliga fart. – Du har befriat dina blommor	 från tvångströjorna, men du har glömt de stackars djuren, som	 stått bundna i mörka ladugården hela vintern.	 – Du har rätt, sade prästen och ställde bort hackan, men då	 skola barnen ut och se på!	 Utan att dröja gick prästen till nöthuset, som låg ytterst i den	 byggnadslänga varav gården bestod; där löste han de båda	 korna, öppnade fårkätten och kalvbåset samt gick sedan ut på	 backen och öppnade utifrån luckan till svinstian. Först kom	 skällkon ut och ställde sig i ladugårdsdörren; ljuset tycktes	 blända henne, när hon sträckte fram halsen och vädrade på	 solen; därpå klev hon försiktigt ut på bron, drog några djupa	 andetag så att våmben svällde, så luktade hon på marken, och	 liksom betagen av glada fjorårsminnen satte hon svansen i	 vädret och skumpade ut på backen, hoppade över stenar och	 buskar, och tog sedan ett sträckt galopp över brunnsluckan. Ut	 kom kullkon, ut kommo kalvarne och fåren och sist grisarna.	 Men efter dem kom prästen med en käpp, ty han hade glömt	 att sätta på trädgårdsgrinden och nu blev en kapplöpning, i	 vilken de båda piltarne snart deltogo med hjärtans lust för att	 driva ut kreaturen utom hägnaden. Men när den gamla köksan	 såg dominus springa i tröjan ute på backen blev hon ivrig över	 vad folket skulle säga, och sprang ut genom fönsterluckan,	 medan hustrun stod på trappan och skrattade så klingande och	 
	 så gott. Men den unga prästen han var så lössläppt och glad	 och njöt som barn av att se djurens glädje över vinterfängelsets	 slut så att han glömde både församling och biskop och han	 sprang långt ut på landsvägen för att mota kreaturen ut på	 trädesåkern.	 Då hörde han sin hustru ropa hans namn, och då han vände	 sig om, såg han en främmande kvinna stå bredvid henne på	 förstugubron. Skamsen och förargad inom sig, satte han dräk­	 ten till rätta, strök håret under mössan, och vände hemåt	 antagande ett högtidligt uttryck i sina ansiktsdrag.	 Då han kom närmare, igenkände han den lilla kvinnan som	 han varnat i kyrkan för oenighet i äktenskapet. Han förstod, att	 hon begärde ett samtal, och han bad henne stiga in; han skulle	 strax komma efter, när han fått en annan rock på sig.	 Med den andra rocken och ett annat sinne inträdde han om	 en stund i stugan, där den oeniga makan väntade. Han frågade	 hennes ärende. Hon förklarade, att hon kommit överens med	 sin man att hon skulle förlöpa hemmet efter som kyrkan icke	 beviljade skilsmässa på andra villkor. Prästen blev otålig och	 skulle just fram med dekretaler och Korintier-brev, då han	 genom det öppna stugufönstret hörde sanden gnissla på träd­	 gårdsgången; han kände så väl de lätta mjuka fjäten och sand­	 kornens skrik trängde in i hans samvete.	 – Er handling, kvinna, sade han, är full av mod, men den är	 ändock ett brott.	 – Den är icke något brott, det är blott ni som kallar den så,	 svarade kvinnan så bestämt som om hon genom förtvivlans	 nätter och dagar genomtänkt sin handling.	 Prästen blev retad och sökte i sitt minne efter några dråpord,	 då han återigen hörde några skarpa små skrik från den pinade	 sanden därute.	 – Ni ger ändock ett dåligt föredöme för församlingen, sade	 han.	 – Ett sämre om jag stannar, sade kvinnan.	 – Ni blir arvlös –	 – Det vet jag.	 – Ni förlorar ert rykte –	 – Det vet jag också, men det bär jag när jag är oskyldig.	 
	 – Men ert barn?	 – Det tar jag med mig!	 – Vad säger mannen om det! Ni har ingen rättighet över ert	 barn när ni överger hemmet.	 – Har jag icke? Över mitt eget barn?	 – Det är alltid två ägare till ett barn!	 – Då räcker icke Salomos visdom att lösa denna tvist! Men	 jag skall slita den, om jag kan genom att göra ett slut på detta.	 Jag kom till er för att begära ljus och ni leder mig in i en mörk	 gång, där ni släcker ljuset och går er väg. Ett vet jag: där	 kärleken upphört, där återstår endast synd och förnedring, jag	 vill icke leva i synd, därför bryter jag.	 Häftiga andetag såsom av återhållna känslor hördes tätt	 utanför; prästen kämpade sin strid, därpå sade han:	 – Såsom kyrkans tjänare har jag endast Herrans ord att	 hålla mig till, och det är hårt som hälleberget; som människa	 kan jag endast säga vad mitt hjärta ingiver mig, men som	 kanske är synd, ty människohjärtat är en skröplig ting. Gå i frid	 och upplös icke vad Gud förenat.	 – Nej, icke vad Gud förenat, men vad makarnes föräldrar	 stiftat. Ni har icke ett ord att säga mig till tröst på den tunga	 väg jag går att vandra.	 Prästen skakade på huvudet nekande.	 – Må ni icke en gång få mottaga stenar då ni kommer att	 begära bröd, sade kvinnan med en nästan hotande ton och gick	 ut.	 Prästen kastade av sig rocken igen, drog en suck och sökte	 förjaga de obehagliga känslor mötet framkallat. När han kom	 ut, mötte han sin hustru med den anmärkningen, att det gjorde	 honom uppriktigt ont om den arma kvinnan.	 – Varför sade du icke henne det? inföll hustrun som tycktes	 vara inne i frågan.	 – Det finns saker som man icke får säga, svarade mannen.	 – Vem får man icke säga dem för?	 – Vem för? – Kyrkan, likasom staten, min vän äro gudom­	 liga tankar, men, förverkligade av svaga människor, ofullkom­	 liga i sitt förverkligande, därför får man icke erkänna för svaga	 människor att dessa inrättningar äro ofullkomliga, ty därige­	 
	 nom skulle de komma att tvivla på det gudomliga ursprunget.	 – Men om man, genom att se deras ofullkomlighet, skul­	 le komma att tvivla på det gudomliga ursprunget, och det ge­	 nom undersökning skulle visa sig att de saknade gudomligt ur­	 sprung ...	 – Jag tror vid alla helige att tvivlets djävlar härska i denna	 tidens luft! Vet du icke att den förste frågaren störtade mänsk­	 ligheten i fördömelsen! – Det är i sanning icke utan att den	 påvlige legaten haft sina skäl vid pågående kyrkomöte att kalla	 detta landet fördärvat.	 Hustrun gav honom en blick, som om hon såg efter huruvida	 han skämtade, varpå mannen svarade med ett leende, som	 betydde att det icke var allvar.	 – Du skall icke skämta på det sättet, sade hustrun, jag kan ju	 så lätt råka att tro vad du säger. För övrigt vet jag aldrig när du	 talar allvarsamt eller gycklar. Du tror nog delvis på vad du	 säger, men du tror också inte på det. Du är så vacklande som	 om du själv vore gripen av de där andarne i luften du talade	 om.	 För att icke komma djupare i en frågas utredning som han	 helst ville ha outredd, föreslog prästen att de skulle fara på båt	 ner till en vacker plats som ägde förmånen av några lövträn och	 där man skulle äta middag.	 Snart satt prästen vid årorna, och den gröna ekstocken sköt	 fram över den lugna vattenytan under det barnen sökte rycka	 av de gamla fjorårsrören, genom vilkas torra blad vårvinden	 viskade om uppståndelse ur vintersömnen. Prästen hade avlagt	 den sida rocken och påtagit den tröja han kallade »sin gamla	 människa» och årorna förde han med kraft som en van roddare	 hela halvmilen ner till den lilla björkbacken, vilken låg som en	 holme i stenhavet. Medan hustrun dukade sprang mannen	 omkring med gossarne och plockade vitsippor och guldvivor;	 han lärde dem skjuta med pilbåge och han täljde sälgpipor;	 han klättrade i träden och rullade i gräset som en pojke och han	 lät köra sig som en häst med tömmarne i mun under barnens	 klingande skratt. Han blev allt yrare, och när gossarne sköto	 till måls på den långa rocken som han hängt upp i en björk föll	 han i ett sådant skratt att han blev blå i ansiktet. Men hustrun	 
	 såg sig försiktigt omkring åt alla håll om någon människa skulle	 komma och se dem.	 – Ack, låt mig vara människa ute i Guds natur åtminstone,	 sade han. Och hustrun kunde icke invända något mot den	 saken.	 Middagen var dukad i gräset och prästen var så hungrig att	 han glömde läsa över maten, varför han ådrog sig anmärkning	 av barnen.	 – Far läser inte till bords, sade de.	 – Jag ser inte något bord, svarade han och stack tummen i	 smöret. Detta roade de små ofantligt.	 – Håll fötterna stilla under bordet, Per, sade han. – Lägg	 inte benen på bordet, Nils, sade han. Och de små skrattade så	 att de höllo på att sätta maten i halsen. Aldrig hade de haft så	 roligt, ty aldrig hade de sett far så glad, och han måste säga om	 sina roligheter gång på gång och de mottogos alltid med lika	 stor förtjusning.	 Men det led mot aftonen och man måste tänka på hemfär­	 den. Man packade ihop och gick i båt. Ännu var det muntert	 en stund, men snart tystnade skratten och de små somnade i	 mors knä. Far blev tyst och allvarsam som man blir när man	 skrattat mycket och ju närmare man nalkades hemmet dess	 slutnare blev han. Han försökte ibland att säga något glatt,	 men det lät så skärande vemodigt. Solen kastade sneda strålar	 över de ändlösa fälten, vinden hade lagt sig, och det rådde en	 mjältsjuk tystnad och frid över hela naturen blott då och då	 störd av kreaturens råmande eller gökens lidelsefulla rop.	 – Norr gök, sorg gök, sade prästen, som om han därmed	 ville ge ett länge sökt uttryck åt sin beklämda stämning.	 – Det gäller icke mer än första gången man hör honom,	 tröstade hustrun, och i morse ropade han tröster i öster.	 Nu syntes taken på ladugården och över desamma stack	 kyrkans torn.	 De lade till vid bryggan och nu tog fadren de båda sovande	 små och bar dem in i stugan. Därpå kysste han sin hustru och	 tackade för gott sällskap; nu skulle han gå till kyrkan och läsa	 aftonmässan.	 Han tog sin bok och gick. När han kom ut på vägen ringde	 
	 klockan vesper. Han skyndade på sina steg. På kyrkogården	 såg han på långt håll människor röra sig. Detta var något	 ovanligt, ty ingen mer än klockaren brukade åhöra aftonmäs­	 san. Han tänkte på att någon sett honom i björkbacken, han	 undrade om man hört hans samtal med hustrun, han blev	 riktigt hjärtängslig när han kom nära kyrkporten, ty där urskil­	 de han två hästar i lysande munderingar och en arkidiakon	 från Uppsala ärkebiskopssäte med åtföljande tjänare. Dia­	 konen tycktes ha väntat, ty han gick genast fram till prästen	 och bad att få meddela sig med honom efter slutad mässa.	 Aldrig hade denne bett en aftonbön med så brinnande hjärta	 och med ångest i bröstet nedkallade han alla heliges beskydd	 mot okända faror. Han kastade då och då en blick åt dörren,	 där han såg diakonen stå som en bödel, vilken väntar på sitt	 offer, och när han sagt amen gick han med tunga steg att	 mottaga slaget, ty nu var han viss på att något olyckligt skulle	 inträffa.	 – Jag ville icke söka i hemmet, började ärkebiskopens sände­	 bud, emedan mitt ärende var av en sådan natur att det fordra­	 de ett fridlyst ställe och närheten av de heliga ting som göra	 våra hjärtan starka. Jag har nämligen ett meddelande från	 kyrkomötet, vilket kommer att ingripa djupt i det enskilda	 livets innersta förhållanden.	 Här avbröt han sig då han såg offrets ångest och han fram­	 lämnade ett pergament som den unge prästen uppvecklade och	 läste.	 – Dilectis in Christo fratribus! – älskade bröder i Kristo! ...	 läste han; Episcopus Sabinensis apostolice sedis legatus – – – 
	 biskopen av Sabina romerska stolens sändebud ...	 Ögonen flögo över de gnetiga bokstavslederna tills de med	 ens stannade vid en rad, som tycktes vara skriven med brin­	 nande eld, ty den unge mannens anletsdrag och blickar blevo	 som förvandlade i aska.	 Diakonen tycktes fatta medlidande med honom och sade:	 – Som synes äro kyrkans krav hårda: inom årets utgång	 skola alla prästers äktenskap vara upplösta, ty en rätt Herrans	 tjänare kan icke leva i köttsligt förbund med en kvinna utan att	 han orenar de helgedomar han har under händer och hans	 
	 hjärta kan icke delas mellan Kristus och en syndig ättling av	 den första kvinnan.	 – Vad Gud förenat skall människan icke åtskilja, svarade	 prästen när han först kom till besinning.	 – Detta gäller endast församlingen, men när Kristi kyrkas	 högre ändamål fordra, då blir brottet lag. Och märk väl dis­	 tinktionen »människan skall icke åtskilja»; det är således blott	 människans uppträdande som skiljare här är frågan om; men	 här uppträder Gud, genom sin tjänare, och upplöser vad Gud	 förenat, alltså gäller icke för detta fall vad som eljest gäller för	 alla fall.	 – Men Gud själv har ju stiftat äktenskapet? invände den	 förkrossade.	 – Alldeles, just som jag säger, och därför har han också rätt	 att lösa det!	 – Men detta offer begär icke Herran av sina svaga tjänare.	 – Herran begärade av Abraham att han skulle offra sin son	 Isak!	 – Men hjärtan skola brista!	 – Alldeles; hjärtan skola brista, dess mera brinnande hålla de	 sig.	 – Detta kan aldrig vara den milde Gudens mening!	 – Den milde Guden hängde sin egen son på kors! Världen är	 ingen lustgård. Fåfänglighet, förgänglighet! Och ni kan trösta	 er med att dekretalerna ...	 – Nej, Gud allsmäktig, inga dekretaler; herr diakon, för	 himlens skull, giv mig en gnista av hopp, doppa det yttersta av	 ert finger och släck denna förtvivlans eld ni tänt; säg att det	 icke är möjligt, inbilla er att tro det hela detta är ett förslag som	 icke blivit antaget.	 Diakonen pekade på sigillet och sade:	 – Presentibus consulentibus et consentientibus ... det är	 redan avgjort och bekräftat. Och vad dekretalerna beträffar,	 min unge vän, så finnas i dem sådana skatter av visdom att de	 väl kunna tjäna till upplysning för ett förblindat sinne, och vill	 jag ge ett gott råd åt en god vän, så säger jag: läs dekretalerna,	 läs dem bittida och sent, och ni skall få se, att ni skall bli lugn	 och må väl.	 
	 Den olycklige prästen tänkte på de stenar han givit den	 förtvivlade kvinnan om samma dags morgon och han böjde sitt	 huvud under slaget.	 – Alltså, sade diakonus, njut av den korta tiden; sunnanvin­	 den har blåsit, blomstren ha gått ut på marken och turturdu­	 van låter höra sig i vårt land. Vid Sankt Sylvester, ultimo	 mensis Decembris kommer jag igen, och då skall ert hus vara	 sopat och pyntat som om Herren Kristus själv skulle hålla sitt	 intåg, och detta vid straff av bannlysning. Ni kan studera det	 där diplomet nogare till dess. – Farväl! – Och glöm inte att läsa	 dekretalerna.	 Han steg upp på sin vita häst och red därifrån att hinna till	 nästa socken innan natten och där sprida sorg och elände, som	 apokalypsens ryttare.	 Herr Peder i Rasbo var förkrossad. Han vågade icke gå hem	 genast utan störtade in i kyrkan där han föll ner vid altaret. Det	 förgyllda altarskåpets dörrar stodo öppna och frälsarens vand­	 ring till Golgata belystes av aftonsolens röda strålar. Prästen	 var icke i detta ögonblick den hotande och straffande Herrans	 domhavande, utan han låg som den tuktade församlingen på	 sitt ansikte och bad om nåd. Han blickade upp till Kristus,	 men han såg intet medlidande; denne mottog sin kalk ur den	 bjudande handen och han tömde den i botten; han bar sitt kors	 på sin sargade rygg upp för den branta backen där han skulle	 avrättas, men över den hängde öppnade sig himlen. Det fanns	 således något över och bakom alla dessa lidanden. Han började	 undersöka grunderna till denna stora människo-offring som nu	 skulle försiggå över hela landet. Kyrkan hade sett huru männi­	 skorna började tvivla på prästernas befogenhet att vara domare	 och bödlar, ty människorna hade funnit sina domare fulla av	 mänskliga svagheter; nu skulle prästerskapet visa, att de själva	 kunde för Kristi saks skull riva hjärtat ur bröstet och lägga det	 på altaret. Men, fortfor hans upproriska förnuft, kristendomen	 har ju avskaffat människo-offer. Tankarne gingo sin egen bana	 och tänkte: kanske det fanns någon tanke i de gamla hedning­	 arnes offer; Abraham var hedning, ty han kände icke Kristus,	 och han var ju redo att offra sin son på Guds befallning;	 Kristus offrades, alla heliga martyrer hade offrats, varför skulle	 
	 då han skonas. Därtill fanns ingen anledning och han måste	 erkänna att, om folket skulle fortfara och tro hans predikan, de	 också fordrade att se honom offra det käraste, sig själv, ty han	 och hans hustru voro ju ett. Han måste erkänna detta och han	 erfor en egendomlig ny njutning i tanken på de gräsliga lidan­	 den som förestodo, och därtill kom högmodet och vinkade med	 martyrens krona, som höjde honom över denna församling	 vilken han var van att från högaltaret blicka ner på, men som	 nu hade börjat resa sina huvud och trotsigt hotat att storma	 denna upphöjda plats.	 Styrkt och väckt av denna tanke reste han sig och gick	 innanför altarskranket. Han var icke längre den förkrossade	 syndaren, utan den rättfärdige, som förtjänat stå vid Kristi	 sida, då han lidit lika mycket som han. Han såg stolt ner på	 dessa bönpallar, vilka i skymningen liknade knäfallande, och	 han slungade den rättfärdiges straffdomar över deras huvud	 därför att de icke ville tro på hans predikan. Han rev upp sin	 rock och visade dem sitt blodiga bröst, där det var ett tomt hål	 efter hjärtat, som han skänkt sin Gud; han bad de klentrogna	 sticka sina händer i hans sida och varda överbevisade; han	 kände sig växa under lidandet och hans överretade inbillning	 försatte honom i extas så att tankens verksamhet för ett ögon­	 blick inställdes och han tyckte sig vara ett med Kristus. –	 Längre kunde han icke komma, och han föll ihop som ett	 sönderblåst segel, när kyrkvaktaren kom in och ville stänga.	 På hemvägen kände han sig olycklig över den förlorade	 extasen och han skulle gärna ha vänt om till kyrkan om icke	 något onämnbart, yttrande sig i form av en svag pliktkänsla	 kallade honom hem. Ju närmare han kom, dess svalare blev	 hans känsla och ju mindre tyckte han sig vara. Men när han	 trädde inom dörren och hans hustru mottog honom med en	 öppen famn och en orolig fråga varför han dröjt, och när han	 kände den sköna värmen stråla mot sig från spiseln och såg	 barnen sova så lugna och blomstrande, då kände han hela	 värdet av vad han nu skulle uppgiva, och han öppnade sitt	 hjärta, till vilket all hans unga blod strömmade och han kände	 hela den första kärlekens världsstormande makt, som kan bära	 allt, vakna ånyo och han svor att aldrig övergiva den hans	 
	 hjärta älskade, och de båda makarne kände sig unga igen, och	 de suto vid varandras sida till midnatt, och de talade om	 framtiden och huru de skulle kunna undgå den hotande faran.	 
	 
	 
	 Sommaren förflöt för de lyckliga makarne såsom en skön dröm,	 under vilken de glömde bort att uppvaknandet förestod.	 Emellertid hade det påvliga budet blivit känt av församling­	 en, vilken med en viss skadeglädje tog del av detsamma, dels	 emedan de gärna unnade sina andliga härskare en liten skärs­	 eld, dels emedan de hoppades få sina präster billigare nu då de	 måste leva utan familj. Vidare fanns inom församlingen en hop	 fromma, vilka togo allt som kom ifrån biskop och påve såsom	 komme det från himmelen. De behandlade frågan fram- och	 baklänges och stannade vid den meningen, att köttslig förbin­	 delse mellan präst och kvinna måste vara syndig. Dessa	 fromma, vilka väntat sig se prästgården rensad från synden	 omedelbart ovanpå kungörelsen, började samka sorl, när de	 icke alls funno sin herde visa några tecken till att han ämnade	 lyda. Sorlet växte i styrka efter en tillfällighet då åskan slagit	 ner i kyrktornet. Kom så missväxt på hösten. Då höjdes rop,	 och de fromme skickade en utvald skara till prästgården, vilka	 förklarade att de icke ämnade mottaga sakramenten av en präst	 som levde i synd; de fordrade att han genast skulle skiljas till	 säng från sin hustru, med vilken han icke vidare hade rätt att	 avla barn, då dessa ju skulle förklaras oäkta, och de hotade att	 de skulle rensa sin prästgård med eld om icke den vore ren med	 gamla årets utgång.	 För att visa församlingen att hans äkta förbund icke var efter	 köttet lät herr Peder bära ut den stora sängen på backen och	 sov hädanefter i köket.	 Det blev tyst till en tid, men en märkbar förändring tycktes	 börja visa sig hos prästen. Han gick oftare i kyrkan än han	 behövde och dröjde sig kvar där till sena kvällen. Han blev	 sluten och kall mot sin hustru och var likasom rädd att möta	 
	 henne. Barnen kunde han sitta med i knä långa timmar och	 smeka, utan att säga ett ord.	 Vid Mårtensmässan i november kom diakonen från dom­	 kapitlet på besök och han hade ett mycket långt samtal med	 herr Peder. Om natten sov denne oppe på rännet, och han	 fortfor att sova där dädanefter. Hustrun sade ingenting men hon	 såg hela förloppet utan utsikt att kunna ändra något. Hennes	 själs stolthet förbjöd henne ett närmande och när mannen	 började intaga sina måltider på egna timmar träffades de sällan.	 Han blev askgrå och ögonen sjönko in i huvudet; han åt aldrig	 om kvällarne och sov på bara golvet under ett själskinn.	 Det blev jul. Herr Peder kom en kväll tvenne dagar före	 julafton in i stugan och satte sig vid spiseln. Hustrun lagade	 barnens kläder. Det rådde en ohygglig tystnad en lång stund;	 slutligen sade mannen:	 – Barnen skulle ha något till jul; vem skall fara till stan?	 – Jag skall resa, svarade hustrun, men jag tar barnen med	 mig. Vill du det?	 – Jag har bett Herren att denna kalk måtte gå i från mig,	 men han har icke velat, och jag har svarat honom: ske icke min	 vilja utan din!	 – Är du viss på att du känner Herrens vilja, sade hustrun	 undergivet.	 – Så visst min själ lever!	 – Jag reser i morgon till far och mor som vänta mig, sade	 hustrun med tonlös men fast stämma.	 Prästen steg upp och gick hastigt ut som om han hört sin	 dödsdom. Kvällen var gnistrande kall, stjärnorna flämtade på	 den blågröna himlen, och oändlig låg den snöbetäckta slätten	 framför den förtvivlade vandraren vars väg tycktes bära rätt	 fram till de stjärnor som sutto lägst och syntes stiga upp ur den	 vita jorden. Han vandrade och vandrade, bort, bort; han kände	 sig som en bunden häst som löper, men ryckes tillbaka av linan	 varje gång han tror sig fri. Han gick förbi kojor, där det lyste,	 och han såg hur man skurade och fejade och kokade och	 bakade till den stundande julen. Tankar på hans egen stun­	 dande jul vaknade. Han tänkte sig hemmet tomt, oeldat, utan	 ljus, utan henne, utan barnen. Fötterna brände under honom,	 
	 men hans kropp frös. Han gick och gick utan att veta vart.	 Slutligen stod han framför en stuga. Luckorna voro stängda,	 men en ljusstrimma trängde ut och kastade ett svavelgult sken	 på snön. Han gick närmare och lade ögat till springan. Han såg	 in i ett rum där bänkar och bord voro belamrade med kläder:	 små barnlinnen, strumpor, koltar; en kista stod uppslagen och	 på locket hängde en vit klänning, vars smärta liv väckte hans	 uppmärksamhet; på dess framstycke syntes intryckt rundning­	 en av en jungfrulig barm; vid ena skuldran var en grön krans	 fästad. Var det en svepning eller en bruddräkt? Han undrade	 över att man klädde lik och brudar på samma sätt. Han såg en	 skugga teckna sig på väggen; ibland var den lång så att den	 bröts av och försvann i taket, ibland kröp den ner på golvet.	 Slutligen stannade den på den vita klänningens kjol. Ett litet	 huvud med en bindmössa ritade sig så bjärt mot den ljusa	 botten. Denna panna, denna näsa, denna mun, hade han sett	 förr. Var var han? Skuggan försvann ner i kistan, och fram i	 ljuset trädde ett ansikte som icke kunde tillhöra en levande, så	 blekt, så outsägligt lidande föreföll det, och det såg honom in i	 ögonen så att det brände, och han kände huru tårarne rullade	 ner från hans kinder och smälte snön på fönsterbrädet. Och då	 blevo blickarne därinne så veka, så bönfallande att han trodde	 sig se heliga Katarina vid hjulet anropande kejsar Decius om	 nåd. Ja det var hon, och han var kejsaren. Skulle han giva	 henne nåd? Nej, giver kejsaren det kejsaren tillhörer, säger	 ordet, och himmel och jord skola förgås, men mina ord skola	 icke förgås. Ingen nåd! Men han kunde icke uthärda dessa	 blickar om han skulle fortfara att vara stark, därför måste han	 gå. Ut i trädgården, där snön hade lagt sig över hans täckta	 blomsterbuskar, så att de sågo ut som små barngravar, vandra­	 de han nu! Vilka lågo i dessa små gravar? Hans barn! Hans	 friska röda barn som Gud befallt honom offra liksom Abraham	 offrade Isak. Men Abraham slapp ifrån med skräcken han! Det	 var en helvetets Gud som kunde vara så omänsklig. Det måste	 vara en dålig Gud som predikade kärlek för människorna men	 själv uppförde sig som en bödel. Han skulle genast gå och söka	 honom; söka honom i hans eget hus, och han skulle tala vid	 honom och begära en förklaring. Han kom ut ur trädgården, på	 
	 vedbacken. Där stötte han på en ofantlig likkista, men den var	 för två personer. Nej det var en säng; den var bäddad med den	 mjukaste nyfallna snö som låg så vit som ejderdun och kändes	 så varm som fjäder på en levande fågel. Det var en vällustig	 bädd. Här skulle Kleopatra hava firat bröllop med Goliat. –	 Han bet i sängkarmen som en hund när det kliar i hans unga	 tänder. – Den mörkhyade Kleopatra mot den vita snön! Det	 vore en syn! Han vadade vidare i snödrivorna och fick fatt i en	 liten gran som stod vid vedskjulet. Det var en julgran, en sådan	 som barnen skulle dansat omkring om de levat! Nu erinrade	 han sig att han skulle söka Guden, som tagit hans barn och	 ställa honom till ansvar. Kyrkan var icke långt borta, men när	 han kom dit, var den stängd. Då blev han ursinnig. Han	 krafsade undan snön, tills han fick fatt i en sten, och med den	 började han slå på dörren så att det svarade likt åskskrällar	 inne i kyrkan, allt under hans höga rop:	 – Härut Molok som äter barn, så skall jag riva upp din buk!	 Härut Jesus Kristus och heliga Katarina, härut alla helgon och	 djävlar så skall ni få slåss med kejsar Decius i Rasbo! Hå! Ni	 kommer från ryggen, avgrundslegioner!	 Han vände sig om utåt kyrkogården och med en rasandes	 styrka bröt han ner en ung lind; med denna som vapen angrep	 han den härskara av små gravkors, vilka han tyckte rycka emot	 sig med utsträckta armar. De veko icke, och han gick fram som	 döden med sin lia och han slutade icke förr än han nedlagt	 varenda ett så att marken var betäckt med spillror.	 Men hans krafter hade ännu icke uttömt sig. Nu skulle han	 plundra liken och hopsamla döda och sårade. Börda på börda	 bar han fram till kyrkväggen och staplade upp under ett föns­	 ter. När detta var färdigt klättrade han upp, slog ut en fönster­	 ruta och steg in i kyrkan. Därinne var alldeles upplyst av	 norrskenet som förut varit dolt för honom av kyrkans höga	 tak. Ett nytt anfall mot de angripande bönpallarne, vilka han	 krossade till en hop trälappar. Hans blickar stannade nu på	 högaltaret, där över pinohistorien Gud fader tronade på ett	 moln med lagens åska i sin hand. Han lade armarne över	 bröstet och betraktade spotskt den stränge mannen därovan	 molnen.	 
	 – Kom ner du! skrek han! Kom ner, skola vi brottas!	 När han icke såg sin utmaning antagas, fattade han en	 träklabb och kastade upp mot sin fiende. Med en skräll träf­	 fades ett gipsornament som störtade ner och rev upp ett moln	 av damm.	 Han tog en trälapp till, och en till, och kastade med missräk­	 ningens stigande raseri. Molnen föllo ner bit för bit under hans	 högljudda skratt, lagens åska röcks ur den allsmäktiges hand;	 slutligen störtade den tunga bilden med ett förfärligt brak ner	 över altaret och krossade ljusstakarne i fallet.	 Men då blev hädaren slagen av skräck och sprang ut genom	 fönstret.	 
	 
	 
	 Dagen före julafton om morgonen hade en sockenbo sett en	 underlig syn på prästgårdsgärdet. En släda hade kommit ut	 från prästgården med en kvinna, två barn och en dräng och	 körts västerut. Österifrån en fjärdedels mil efter slädan hade	 prästen i församlingen kommit springande och med höga rop	 bett slädan stanna. Denna hade dock fortsatt sin färd landsvä­	 gen framåt och försvunnit i en krökning. Då hade prästen	 stupat i en snödriva med knuten näve lyftad mot himlen.	 Senare underrättelser meddelade att prästen låg illa sjuk i en	 feber, och att djävulen, av ondska över att han icke rått på	 Herrans tjänare i den nyss utkämpade striden om äktenskapets	 upplösning, på det förfärligaste grasserat i kyrkan; men för att	 kunna komma in och hava makt i den hade han först brutit ner	 alla korsen på kyrkogården. Vilket allt sammanlagt återställde	 herr Peders anseende och tillochmed gav honom ett sken av	 helighet som gjorde de fromma mycket belåtna, emedan de	 varit den drivande orsaken till prästgårdens renande.	 
	 
	 
	 
	 Han låg sjuk i tre månader, och först i april fick han gå ut. Han	 var bliven gammal. Ansiktet var skarpkantat, ögonen hade	 förlorat sin glans, munnen stod halvöppen, ryggen var böjd.	 På södra sidan av stugan hade han en bänk, där han kunde	 sitta i solbaddet, försjunken i drömmar om det förflutna, vil­	 ket för honom knappast mera ägde verklighet, helst han icke	 mottagit några underrättelser om dem han en gång kallat de	 sina.	 Kom så åter maj månad med blommor och fågelsång. Herr	 Peder gick i sin trädgård och såg huru ogräset frodades; hans	 dyrbara blomster hade frusit ner, emedan ingen sett om täck­	 ningen; och de lågo nu på jorden som trasor i förmultning. Det	 föll honom icke ett ögonblick in att gräva upp sängarne och så	 något, då han icke hade något att arbeta för, och icke någon	 vårdande hand lovade att skydda den unga växtligheten. Han	 stannade vid hägnaden och såg ut över landskapet. Slätten låg	 så solig, och den lilla ån plaskade fram så muntert och lockade	 hans öga att följa de små böljorna; de drogo så underbart och	 väckte hans längtan att få följa dem söderut, där de dränkte sig	 i floden. Han tog lös sin båt och satte sig i den samma med	 vilande åror, samt lät den driva med strömmen. Så förgingo ett	 par timmar.	 Plötsligen kände han den friska doften av knoppande björkar	 och blommande vårbrodd. Han såg omkring sig; slätten hade	 upphört och han befann sig vid foten av den lilla björkdungen.	 Minnena från fjoråret stego upp; lätta, ljusa bilder svävade	 fram bland guldvivor och sippor. Han steg i land och gick upp	 på kullen. Här hade de spisat sin middag; här på denna gren	 hängde rocken, som gossarne sköto på med sin båge. Han såg	 borrhålet i björken, där han tappat ur saven och där de små	 legat med sina munnar. Sälgen bar ännu ärr efter kniven, där	 han skurit pipor. Han hittade en pil i gräset; huru de hade letat	 efter den pilen, den bästa han någonsin täljt och som gick över	 toppen på högsta björken. Han gick omkring och sökte vidare i	 gräs och buskar som en fågelhund; han vände på stenar, böjde	 undan grenar, reste upp fjorårsgräs, krafsade undan löv. Vad	 han sökte, visste han ej; men han ville finna något, finna något	 som påminde om henne. Slutligen stannade han vid en hag­	 
	 tornsbuske; där hängde en liten flik av ett rött ylletyg på en	 torn; den sattes i rörelse av vinden och fladdrade som en grann	 fjäril bland de vita hagtornsblommorna; en fjäril uppträdd på	 en nål; så kom en annan vindfläkt och vände på den, så att den	 tog bild av ett blodigt hjärta; ett hjärta ryckt ur bröstet på ett	 offer och upphängt i lundens träd. Han tog ner den från	 busken, höll den framfor sin mun och andades på den, han	 kysste den och gömde den i sin hand. Här hade hon sprungit	 »tag fatt!» med gossarne; och de hade trampat ner hennes	 klänning.	 Han lade sig ner i gräset och grät. Han ropade hennes namn;	 han ropade barnens namn. Han grät så länge, tills han föll i	 dvala av utmattning.	 När han vaknade, blev han liggande en stund och såg med	 halvslutna ögon framåt den gröna gräsmattan, och hans blickar	 stannade på en stor sälgbuske, vars gula fransar hängde som	 gyllene kornax i solskenet. Gråten hade lugnat honom och	 framkallat ett visst välbefinnande; sorg och glädje hade upp­	 hört och hans själ befann sig i fullkomlig likgiltighet och jäm­	 vikt. Varför hans ögon vilade just på den sälgbusken, berodde	 av att den just var inställd i hans synlinje. En svag vind satte	 buskens grenar i en sakta gungande rörelse, vilket verkade så	 mildrande på hans förgråtna öga. Plötsligt stannade buskens	 grenar med ett tvärt ryck, det prasslade och en hand böjde	 undan kvistarne; där syntes en solbelyst kvinnobild, infattad i	 sälgblommornas guld och de späda lövens grönska. Han låg en	 stund och betraktade den vackra synen, såsom när man ser på	 en tavla. Så mötte hans blickar hennes, vilka sköto fram ur	 busken som tvenne strålar; de liksom tände eld i hans slock­	 nande ande. Hans kropp lyftes från marken och hans fötter	 förde honom framåt; hans armar sträcktes och i nästa ögon­	 blick kände han en liten varm varelse vila mot sitt hårda bröst,	 som åter fylldes av livets fläktar, och i en lång kyss smälte isen,	 som så länge hållit hans ande fången.	 
	 
	 
	 
	 Åtta dagar senare kom arkidiakonen på ett besök i Rasbo	 prästgård. Han fann herr Peder blomstrande och nöjd med sitt	 liv. Diakonen hade ett ärende att framföra, vilket gjorde honom	 något brydd och förlägen om rätta uttryck.	 – Man hade hört rykten i församlingen, vilka nått ända till	 foten av ärkebiskopsstolen. Nu borde man visserligen icke sätta	 tro till alla rykten, men bara det, att ett rykte kunde uppstå,	 vore halv bevisning. Herr Peder – för att nu gå rakt på saken –	 skulle ha haft möten med en kvinna. Ärkebiskopen hade nog­	 samt varsnat den storm, som påvliga bullan om skilsmässa	 framkallat. Den helige fadern hade själv erkänt det grymma i	 den nya lagen; hade därför också varit betänkt på att genom en	 särskild licentia occulta – ett hemligt medgivande – göra de	 andliges liv mindre surt. Kvinnan vore nu en gång hemmets	 genius.	 Här stockade sig talets flod, och med en sakta, knappt	 hörbar röst viskade Kristi sändebud fram sitt hemliga medgi­	 vande.	 Herr Peder svarade:	 – Kyrkan tillåter icke präst att hava hustru, men väl frilla?	 – Icke så starka ord! Forsia, hushållerska, kalla vi det.	 – Nå väl, sade herr Peder, om jag då vill taga min hustru till	 frilla, så har kyrkan intet däremot?	 – Icke så, icke så! Vilken annan som helst, men icke hon!	 Kyrkans ändamål! Kom i håg!	 – Kyrkans högre ändamål var det! Det var således för att	 upphäva arvsrätten och komma åt jordagods som kyrkan ford­	 rade skilsmässa, det var icke för syndens skull. Ni räknar	 således olovlig åtkomst av andras egendom för högre ändamål.	 Nå väl, med den kyrkan vill jag icke hava något att skaffa!	 Bannlys mig, och jag skall anse som en heder att bli utesluten	 ur den förträffliga kyrkans gemenskap, avsätt mig, och jag skall	 vara så långt borta, innan ni hunnit skriva era plakat, att ni	 aldrig skall få mitt spår!	 Herr diakonus, hälsa den helige fadern och säg, att jag icke	 mottager hans smutsiga anbud, hälsa honom och säg, att de	 gudar, våra förfäder dyrkade över molnen och i solen, voro	 mycket större och framför allt renare än dessa romerska och	 
	 semitiska kopplare och indrivare, som ni narrat på oss; hälsa	 honom och säg att ni träffat en man, som skall ägna hela sitt	 återstående liv åt att omvända kristna till hedendomen och att	 en dag skall komma, då de nya hedningarne skola hålla korståg	 mot Kristi ståthållare och hans anhang, som vilja införa bruket	 att offra människor levande, då hedningarne nöjde sig med att	 döda sina. Och nu, herr diakonus, tag era dekretaler på ryggen	 och larva i väg, innan jag piskar upp er. Ni har med era	 osynliga högre ändamål varit nära att mörda två människor	 här på orten endast, och hela riket ropar förbannelser över er.	 Gå med min förbannelse, bryt benen av er på landsvägen, fall	 omkull i diket, må åskan slå ner på er och stigrövare plundra	 er; må era döda anhöriga gå igen och rida er på bröstet om	 natten; må mordbrännare sätta eld på ert hus, ty jag utesluter	 er härmed ur alla hederliga människors samfund, såsom jag	 själv utesluter mig ur den heliga kyrkans! – Ut!	 Diakonen stannade icke länge i prästgården, och herr Peder	 dröjde där icke heller, ty hans hustru och barn väntade honom	 vid björkbacken på väg till ett nybygge, som herr Peder skulle	 anlägga uppe i skogen mot Västmanlands gräns.	 
			 Beskyddare.	 
	 
	 
	 
	 
	 
	 
	 
	 Mäster Påvel må tala! sade åldermannen i kanngjutare-ämbe­	 tet och klappade ljud.	 Mäster Påvel steg upp. Han kastade en forskande blick över	 det församlade ämbetet med mästare och gesäller och började	 tala:	 – Ålderman, mästare och gesäller! Likmätigt min rättighet	 och uppfordrad av min känsla för det billiga har jag beslutat	 framlägga ett förslag, som visserligen icke i år kan påräkna	 något bifall, kanske icke nästa år heller, men just därför skall	 det fram nu, så att det får tid att vila, eftersom ju alla stora	 frågors öde är att vila. Vällovliga kanngjutare-ämbetet i Stock­	 holm har haft sin gagnande tillvaro i tvenne århundraden, och	 dess stadga eller skrå har under dessa århundraden trotsat	 tidens angrepp och förblivit i sitt ursprungliga skick. Men vad	 som däremot icke kunnat stå mot tidens stormar, det är de	 yttre omständigheter, under vilka ämbetet haft sin tillvaro. När	 ämbetets skrå gillades och stadfästes av konung och råd, ägde	 Svea rikes huvudstad en folkmängd på åtta hundra borgare; nu	 har denna folkmängd fyrdubblats. Ämbetets stadga bestämde	 för två hundra år sedan, att mästarnes antal endast skulle vara	 fyra; denna stadga uppstod i den vällovliga avsikten att skydda	 hantverket mot fuskare och bönhasar. Nu har skyddet genom	 ändrade omständigheter blivit motsatsen mot vad det var av­	 sett att vara; skyddet har blivit förtryck.	 Åldermannen grep efter klockan, och ett dovt sorl hördes i	 stugan.	 – Min oförgripliga mening är den, fortfor mäster Påvel, att	 mästarnes antal rätteligen skulle vara fyrdubblat, efter som	 folkmängden har fyrdubblats. Här ha vi ett par hundra ge­	 säller, alla unga och dugande män, vilka få gå hela sitt liv och	 vänta på att bli mästare och få sitt eget; här måste de gå och	 
	 träla för en ringa penning, under det att endast fyra få skörda	 vinsten. Mitt förslag är sålunda, att ämbetets stadga ändras i	 den punkten så, att hädanefter mästarnes antal bestämmes till	 sexton. Jag har talat.	 Gesällerna sorlade bifall; åldermannen klappade ljud.	 – Håll munnen, gesäller, där ni icke har ord i laget! skrek	 han. Vällovlige kanngjutare-ämbete! Vi leva i en tid full av oro	 och missnöje. Det sekelgamla beprövade angripes av äreför­	 gätne, som äro glömske av de välgärningar de själva åtnjutit av	 de inrättningar, dem våra förfäder givit oss till hugnad och	 skydd.	 Här blev talaren ohörbar genom ett besynnerligt knastrande	 ljud, liknande det som frambringas, när ett skepp ligger och	 skaver mot en träbro. I stugans mörkaste vrå, dit talgljusens	 matta sken knappast framträngde, satt på den bakersta bänken	 en liten underlig figur, som med gnistrande ögon åhört de båda	 talarnes andragande. Hans stora huvud vilade omedelbart på	 axlarne som en målares löpare på skivan; rätt ut ur bröstkorgen	 framstucko två långa ben liksom ett par åror; där magen skulle	 sitta var ett tomrum, men på ryggen, där det skulle vara slätt,	 satt ett vinkligt knyte. Ansiktet såg eljes illmarigt ut, men hade	 för tillfället antagit ett oskyldigt och uppmärksamt uttryck. För	 att avlägsna de sista misstankar om något slags skuld i den	 besynnerliga olåten hade puckelmannen flätat armarne i kors	 över bröstet och lagt den för misstankar mest utsatta handen	 för örat, liksom han icke kunde nog få njuta av åldermannens	 dyrbara ord. När nu denne åter tog ordet, syntes puckeln sticka	 ut sitt vänstra ben så långt att han kunde nå foten på den	 rankiga bänk, som stod framför honom, med påföljd att denna	 med sin tunga last av gesäller försattes i en gungande rörelse,	 som framkallade det vidriga och högst störande lätet.	 – Sitt stilla där, väste de blottställde gesällerna och vände	 sig om mot puckeln.	 – Sitter inte jag stilla? svarade denne och visade sina oskyl­	 diga händer.	 – Vad är det för en djävul då, som inte kan vara stilla?	 Frågan blev obesvarad, och åldermannen fortfor:	 – Allting i den mänskliga naturen behöver skydd. Barnet	 
	 skyddas med lindor för att bli krokigt, kvinnan beskyddas av	 mannen, borgaren skyddas av krigaren, och kungen beskyddar	 krigaren. Varför skulle då icke också kanngjutare-ämbetet be­	 skyddas? Näst äta är onekligen att dricka den viktigaste av de	 förrättningar, som uppehålla det mänskliga livet. Adam redan	 förstod att dricka vatten, Noak gick ett steg längre och drack	 vin. Vår Frälsare själv behövde dricka, då han hängde på	 korset; alla hava vi druckit, unga och gamla, små och stora,	 fattiga och rika. Nu vill jag fråga: huru skulle vi komma i	 åtnjutande av drickandets gåva, om vi icke hade något att	 dricka ur? Vi kunde visserligen lägga oss på magen som de	 osjäliga djuren, men då voro vi icke längre människor. (Detta	 är en av de viktigaste skillnader mellan människan och djuret.)	 De som åter förfärdiga dryckeskäril, särskilt nu kannor, vilka	 äro de fullkomligaste av alla dryckeskäril, de äro mänsklighe­	 tens sanna välgörare, då de höjt människan över djuren.	 Kanngjutare-ämbetet är ett stort, kanske det största ämbetet	 av alla, och nu vill man draga det i smutsen; man vill att det	 skall riva ner, vad förfädren byggt; man vill med ett penndrag	 utplåna vad sekler skapat. Vad skall man svara på ett sådant	 oförsynt angrepp?	 Den rankiga bänken svarade med ett knistrande och knast­	 rande, som om man brutit av en knippa torrvedsstickor, och	 hela gesällraden gungade och nickade med huvudena som	 kråkor på en rutten gärdsgård.	 – Vad är det för ett helvetes oväsen där borta? skrek ålder­	 mannen. Kör ut gesällerna på näst sista bänken!	 – Det var inte vi, det var inte vi, skreko gesällerna. Det var	 bänken!	 Puckeln strök håret ur pannan med båda sina oskyldiga	 händer och biträdde med att hyssja åt de orostiftande kamra­	 terna.	 Mäster Påvel begagnade tillfället att återtaga ordet, vilket	 icke var svårt, då åldermannen hade uttömt hela sitt förråd av	 gamla talesätt. Han bemötte först åldermannens förebråelser	 för angrepp på förfädren, vidare uppmanade han ämbetet till	 blygsamhet, ty kanngjutare voro icke de äldsta av mänsklig­	 hetens välgörare, alldenstund Adam drack ur näven, Noak ur	 
	 en lerskål och vår Frälsare ur en svamp. Tennkannan var en	 senare uppfinning, som en gång på sin tid angripit och dödat	 förfädrens hankstop som i sin tur dödat hornet. Allt framåtskri­	 dande skedde endast genom angrepp och dödande och den som	 sökte hindra angreppen hindrade sålunda framåtskridandet.	 Vad det välgörande skyddet beträffade, så kunde han icke	 ansluta sig till åldermannens mening, att krigsfolket skyddade	 borgaren. Han hade snarare trott sig märka, att krigaren rätt	 duktigt förtryckte borgaren, och vad kvinnan angick, fann han	 dagligen och stundligen, att mannens meddelade skydd bestod	 i att kvinnan fick skura golv, draga av stövlar, ligga vid isvaken	 och tvätta, stå i spishettan, bädda upp hans säng, laga hans	 mat, utföra alla förnedrande och blygsamheten kränkande syss­	 lor, dem var och en vore skyldig uträtta åt sig själv, för att nu	 icke tala om att hon skulle bära och föda fram deras gemen­	 samma barn.	 Åldermannen tog sig friheten avbryta mäster Påvel och an­	 höll, att han icke skulle gå in på några personligheter.	 Gillet, som visste att åldermannen var elak mot sin hustru,	 råkade i ett sakta skratt.	 Åldermannen drog nu upp en målning över det lyckliga	 tillstånd, i vilket näringar och yrken befunno sig, särskilt nu	 kanngjutaryrket; och han besvor gillet icke fästa något avseen­	 de vid skrikhalsarne, vilka funnits i alla tider och vilka hade till	 sin enda uppgift att vara missnöjda. Han bad hela gillet resa	 sig som en man, då det nu angreps i sina grundvalar, och man	 hotade lägga sina orena händer på förfädrens skapelse.	 Kratsch! lät det från stugans bakgrund och nu störtade den	 rankiga bänken med de sex gesällerna i golvet. Den lilla puck­	 eln sprang upp, skrek och beskärmade sig över oväsendet och	 slog med sina kryckor i golvet. Hela gesäll-laget föll in i ett	 våldsamt flin, och mästare och ålderman måste instämma.	 Klockan ringde, och gillets sammankomst var upplöst.	 Bänkarne skötos undan, bord drogos fram, och ölet flödade i	 bägare och kannor.	 – Nå, kära bror Påvel, sade åldermannen och omfamnade	 sin motståndare, du är väl icke ond på mig för att jag luvade	 dig nyss?	 
	 – Åh, tycker någon det, sade mäster Påvel. Ovettig skall	 man ju vara på varann, när man diskurrerar; men du behövde	 inte ta till i växten så fasligt, tycker jag.	 – Som ålderman får jag alltid lov att ligga över, vet du ju,	 annars får man ingen respekt för en.	 – Ja, det är märkvärdigt, att folk icke kan ha aktning för en,	 om man icke ljuger, sade mäster Påvel.	 – Inte så hetsigt, inte så hetsigt, sade åldermannen; ser du,	 när man kommer opp så där burdus i en talarstol, och det blir	 tyst omkring en, och man ser en vägg av ljuslågor och ögon	 framför sig, så är det inte så gott att tänka på vad man säger,	 men säga någonting måste man, och när tankarne svika, så	 finns det alltid ord kvar att ta till. Oss emellan nu, så måste jag	 erkänna, att du hade ganska rätt i huvudsak, men inte går det	 an att säga sådant åt gesällerna, som alla vilja bli mästare för	 billigaste pris och bara vänta på att vi skola ge vika.	 – Oss emellan, min bror, genmälde mäster Påvel, så ha vi	 alla varit gesäller, och därför skola vi nu också förstå vad	 gesällerna vilja.	 – Det är mycket vackert sagt ...	 – Nå, men låt oss säga det vackra högt och inte bara säga	 det fula.	 – Du är en hedersman, mäster, sade åldermannen och in­	 bjöd sin motståndare att dricka en kanna.	 Drickningen pågick med eftertryck; samtalet blev livligare,	 ljusen sömnigare och luften sämre. Därpå bars in mat. Mäs­	 tarne bjödo. Skinkor och salt fisk försvunno från faten så	 hastigt som de kommo. Därpå druckos skålar för jungfru Ma­	 ria, för skyddspatronerna, för ämbetet, för ålderman och mäs­	 tare. De gamle gingo hem, men gesällerna skulle få stanna för	 att städa och tvätta diskarne.	 Nu blev ett anskri av glädje, och alla skvättar samlades i den	 stora bollen, som ställdes mitt på bordet.	 – Bosse skall tala, Bosse skall tala! skreks det, så att stugan	 darrade.	 Bosse eller Boo – det var puckeln – steg upp och satte sig i	 åldermannens stol, där hans huvud kom i jämnhöjd med arm­	 stöden. Han var väl beskänkt; ansiktet sken av ett enda stort	 
	 löje; de svettiga hårtestarne lågo smetade på hans panna; de	 stora tänderna lyste vita, och de små ögonen plirade så illma­	 rigt.	 – Tyst, gesällpojkar, började han och knackade med	 kryckan i bollen, varpå han med samma hjälparm håvade till	 sig den största kanna han såg.	 – Av alla mänskliga behov, näst ett, vars namn jag inte	 vågar nämna i sådant här fint sällskap, är utan alla tvivel att	 hålla tal det som sannast och bäst ger luft åt en inneboende	 känsla. Alla hava vi talat någon gång i vårt liv. Eva höll tal,	 innan hon narrade äpplet på Adam. Sara talade länge och väl,	 innan hon födde barn åt Abraham, och den helige Hieronymus	 skulle aldrig ha slutat, om inte lejonen kommit och ätit upp	 honom. Så är det ställt och så är det planerat! Alla hava vi	 talat, stora och små, fattiga och rika ...	 – Och döva och dumba ... inföll brodern Nigels, som tvis­	 tade med Bosse om äran att vara kvickast.	 Bosse grinade illa och rörde om i bollen med sin krycka.	 Därpå sade han:	 – De blinda se, de döva höra och de dumba tala, så står det i	 skriften, och är det inte sant, så får väl jag stå för det!	 Nigels var slagen, och Bosse fortfor:	 – Jag vet ingenting så ljuvligt som att höra mig själv tala;	 om alla andra tycka det samma, har jag inte haft tid att ta reda	 på. Eller vad tycker du, Kort?	 Kryckan, vilken syntes vara den mest ändamålsenliga av alla	 krymplingens lemmar, stacks därvid in i munnen på den gäs­	 pande Kort, vilket lustiga infall rönte det allra livligaste erkän­	 nande av hela laget.	 – Hör nu på vad jag säger er, lymlar! Ni vet att borgmästa­	 ren och de höga herrarne icke tillåta gesällerna komma tillsam­	 mans och tala något förståndigt om sina angelägenheter, men	 om de vilja komma ihop och supa och dobbla, så få de. Opp	 med labbarne på bordet, läggen edra orena händer på dessa	 kortlappar och låten dem dansa, medan jag säger er ett sansat	 ord. Jag vädrar nämligen en mästares oförmodade återkomst,	 ty de tro oss icke mer än jämnt. Spel ut nu, så pratar jag.	 Kortlapparne smällde i bordet, och Bosse talade:	 
	 – Gamla testamentets gubbar hade den vackra plägseden att	 vräka en man över bord, när de kommo ut för storm. Jag vill	 inte anbefalla sättet, därför att det är gammalt, utan därför att	 det är gott. – Vår gesällskuta är ute i sjönöd, och en måste i	 sjön. Ert val har fallit på mig. Det är ett gott val. Jag har ingen	 far som ska stå och lipa, jag har intet anseende att förlora, ty	 jag har sutit två resor i kistan för fylle. Jag har inga flickor som	 springa efter mig och inga barnungar heller, ty lagen tillåter	 inte så’ na här krokodiler att fortplanta sig, och det gör den rätt	 i, ty annars skulle skogarne snart vara nerhuggna till käppar	 och träben åt det söta ynglet; för övrigt skall jag säga er, att	 den, som har lungorna på ryggen och hjärtat nere i tarmarne,	 kan inte leva så överdådigt länge. Ingen skada på karlen, alltså!	 Bosse går i sjön! Men en sak begär han, en enda! Ni ska hålla	 med honom! Ni ska visa att ni tror att han gör rätt, och att han	 inte bara gör det för sin egen skull, ty han har ju inte mycket att	 förlora! – I morgon börjar han avlägga sitt mästareprov, ty det	 kan ingen neka honom. Vad sedan händer det får ni se då, och	 det vet han inte själv ännu, det beror på lyckan. – Och nu, svär	 mig på min långa arm, att ni inte sviker mig och kryper undan i	 vråarne, när det börjar smälla i knutarne, svärjen det!	 – Vid alla helgon och djävlar, mumlade gesällerna och lade	 fingren på kryckan.	 – Amen! sade Boo. Ramla nu på med lankorna, för jag hör	 mästaren ragla uppför trapporna, och låt oss visa honom att vi	 endast syssla med lovliga och aktningsvärda hanteringar.	 Strax därpå inträdde mästaren med steg som skulle föreställa	 smygande, men vilka i anseende till det ymniga öldrickandet	 mera liknade hovslagen av en istadig häst, som dansar i spil­	 tan. Han välkomnades av gesällerna med jubelrop och hälsades	 av Boo med ett tal, som slutade med en inbjudning att deltaga i	 en oskyldig landsknekt, vilket hade till följd, att mästaren snart	 befann sig vid ena bordsändan med näven fullsatt med kortlap­	 par. Men när turen kom till Boo att spela ut, var han försvun­	 nen, ty han visste vad morgondagen gällde för honom.	 
	 
	 
	 
	 I ett gammalt förfallet kök nere på åldermannens gård stod Boo	 den följande dagens förmiddag inläst och arbetade på det	 mästerprov han icke kunnat nekas utföra, men vilket icke	 kunde förskaffa honom rättighet att utöva kanngjutare-ämbetet	 i staden, alldenstund, som ovan nämnt, mästarnes antal endast	 fick vara fyra, och icke någon av dessa under natten avlidit,	 oaktat de starka anfall de själva gjort på sina liv. Provet bestod	 i att gjuta en flaska, ett fat och en kanna; men från de två första	 sakerna hade Boo erhållit frikallelse, emedan hans skicklighet i	 deras framställande var känd.	 Framför en god koleld i spiseln stod nu Boo och höll sin	 smältdegel vid lagom värme. Formen, som han hade färdig i	 lera, var omgiven av våta trasor; med ett dåligt besman av­	 vägde han bly och tenn, som han lade i degeln. Massan flöt	 snart tillsammans och bildade en jämn yta; formen fylldes med	 den flytande metallen, och om några ögonblick var kannan	 gjuten. På svarvstolen slipade han nu bort sömmarne, och med	 pimsten gjordes metallen glänsande som silver. Kannan var	 färdig, och hon gav en stark klang ifrån sig, vilket tenn icke	 plägade göra.	 Två timmar hade han ännu på sig, innan han skulle släppas	 ut och hans arbete granskas. Han satte sig på en pall att vila,	 och han tog sitt arbete i betraktande. Här var ett nytt uppslag	 givet i det gamla yrket. Sedan urminnes tider hade kannorna	 varit höga och mycket smala i mynningen, vilket medfört den	 olägenheten, att de icke kunde torkas inuti eller åtminstone	 endast med mycken svårighet, då handen icke gick ner med	 torkklädet. Följden hade också blivit den, att kannorna aldrig	 voro rena. Den enda åtgärd man under tidernas lopp vidtagit i	 förbättringsväg var, att man förbjudit blys användande. Men	 detta hade endast medfört den olägenheten, att kärlen blivit	 dyrare, utan att olägenheten i nämnvärd mån avhjälpts.	 Nu hade Boo löst frågan på ett mycket enkelt sätt. För att	 kunna tvätta kannan inuti hade han ändrat formen och gjort	 henne vidare i mynningen, så att man kunde komma in med	 handen; för att få henne billig hade han satt till bly; men för att	 få henne lika klangfull och vacker, som om hon varit av rent	 tenn, hade han använt ett nytt arbetssätt, som nämndes kall­	 
	 gjutning, vilket bestod i att formen hölls kall med våta trasor,	 och varigenom den enda olägenhet, som blyets användning	 kunde medföra, tillintetgjordes.	 Boo hade således all anledning att vara nöjd med sin nyhet,	 om också han icke hade stora förhoppningar på att få den	 erkänd av de gamle.	 När tiden var ute, hördes en nyckel skjutas in i låset, och	 dörren gick upp. Åldermannen trädde in, åtföljd av åltgesällen,	 som skulle bära upp mästerstycket på rådstugan, där det skulle	 omskådas. Åldermannen var icke glad; åtminstone bar hans	 ansikte spår av förfärliga sinnesrörelser och onda drömmar,	 möjligen verkningar av ett nattvak och ett rus. Mästerstycket	 överhöljdes med en duk, och nu vandrade man upp till råd­	 stun, åldermannen först, åltgesällen sedan, och sist kom Bosse	 skuttande som en skata på sina kryckor.	 Gatpojkarne stodo i hörnen och räckte ut tungan åt Bosse,	 som endast svarade med att låta ena kryckan röra upp ett	 stänkregn ur rännstenen, varvid den skämtsamma flocken för­	 svann i portgångar.	 Uppkommen på rådstugan, erhöll Bosse en vink att stanna i	 förstugan, där dörrvakten satt. Borgmästaren och de tre mäs­	 tarne i kanngjutare-ämbetet mottogo åldermannen. Som dör­	 ren lämnades halvöppen, kunde Bosse höra vad som talades i	 stora salen innanför. Borgmästaren började:	 – Vad är det här för gyckel! Komma och avlägga mäster­	 prov, då det inte finns någon ledighet! Besvära folk med sådana	 här upptåg! Vi ska väl ta och ge dem en näsbränna, så att de	 inte komma rännande i tid och otid. Låt se mästerverket nu, så	 ska vi skåda’t, så att satan ska ta’t! Fira på trasan! 
	 Åltgesällen lyfte på duken, och där stod nu Bosses mäster­	 stycke på bordet.	 – Vad i Jessu namn är det här? Driver karlen spel med oss?	 utbröt borgmästaren och gjorde ett försmädligt skratt.	 – Mig förefaller, sade åldermannen, som om detta kärl var	 avsett för helt andra ändamål än att dricka ur; man kan ju	 sticka ner hela huv’et i det.	 – Jag, som är liten, sade borgmästaren, skulle bestämt kun­	 na ta sittbad på den där krukan.	 
	 Alla skrattade utom mäster Påvel.	 – Kalla in lymmeln, sade borgmästaren.	 Bosse trädde in.	 – Hör du, min gosse, tog borgmästaren till ordet, tänker du	 bli barberare?	 – Det är ingen säkerhet, svarade Bosse; man har sett tenn­	 stöpare, som blivit rådmän.	 – Om du vore lika kvick i fingrarna, som du är i mun,	 genmälde borgmästaren, skulle du också kunna bli tennstö­	 pare. – Vad vill du kalla det här kärlet för?	 – Namnet gör intet till gagnet, men nog drack jag så lite öl i	 natt, att jag kan se att det är en kanna, svarade Bosse.	 – Nog har du brett näbb, men att du skulle behöva ett	 sittbäcken för att få gudslånet i dig, det trodde jag ändå inte.	 Mäster Påvel, som tegat hittills, tog nu ordet:	 – Gossen har nog haft någon mening med att göra kannan	 så vid i gapet, sade han.	 – Vad kunde det vara för mening? Låt höra! sade borgmäs­	 taren och lade näven vid örat.	 – Det var meningen den, att man skulle få ner händerna i	 kannan, svarade Bosse.	 – Hör på den! Han dricker med händerna, han.	 – Åh han menar, att man kan komma in med händerna, när	 man vill göra ren kannan, hjälpte mäster Påvel på.	 – Vad är det för prat? avklippte borgmästaren; man kan	 skölja kannorna hädanefter som man gjort hittills. För övrigt	 har han lagt silver i tennet, efter det är så hårt och blankt.	 – Nej, han har lagt bly i det, sade Bosse.	 – Bly? Det ljuger han, föll åldermannen in. Tenn blir grått	 av bly och mjukt som vax.	 – Ja, i vanliga fall, men icke då man begagnar kallgjutning,	 sade mäster Påvel.	 – Kallgjutning? Kall gjutning! – Håll mig för pannan, skrek	 åldermannen; giv mig ett ämbar vatten på huv’et, slå åder	 bakom örat; har jag förlorat förståndet, eller har Påvel blivit	 galen? Kan man gjuta kallt tenn numera? Det var väl sådant	 han fick lära i Tyskland i fjor somras.	 – Man gjuter icke kallt tenn, svarade mäster Påvel, men	 
	 man gjuter i kalla formar.	 – Jag ger fan i era formar och era nyheter! Och det förvånar	 mig att du, Påvel, som är en gammal förståndig karl, kan lägga	 dig in med sådana där påfund. Tag du din Bosse och hans	 kruka med dig och gå hem och lär honom göra ett ordentligt	 arbete, och kom så igen, när du kan få heder av honom, men	 släpp inte fram några gröngölingar en annan gång, avslöt	 åldermannen sammankomsten.	 Mäster Påvel försökte ännu några invändningar, men utan	 någon framgång. Nyheten förkastades såsom varande ny och	 onödig. När man icke kunde förneka vissa dess företräden,	 förklarade en av de tigande mästarne godset förbrutet såsom	 varande förfalskat med bly, och därmed var saken avgjord.	 Mäster Påvel, som hade Bosse i tjänst, och som i onödan	 besvärat ämbetet och borgmästare, dömdes att bjuda på fru­	 kost nere i rådhuskällaren, men Bosse fick gå hem.	 Han borde egentligen ha varit ledsen, men hans lynne låg	 icke alls åt det hållet, och han hade så många år kämpat mot	 dumheten, att han just icke hade stora förhoppningar om dess	 vederfående, när han gick att bestå provet.	 När han kom ned i rådstuporten, såg han en stor svärm med	 folk, som lockade av ryktet hade väntat att få hälsa den nye	 mästaren. Då nu hopen fick se gesällen komma ner ensam med	 sin kanna och utan några tecken på den nya värdigheten, blevo	 de ursinniga över att ha stått och väntat förgäves. Några	 visslade, andra hyssjade, men Boo, som icke var van vid bifalls­	 yttringar, fann sig; han satte kannan på huvudet, räckte ut	 tungan, vände ut och in på ögonen och struttade ut bland	 folkhopen, som genast fann det löjliga i uppträdet och började	 skratta. Ledsagad av den larmande mängden, tog Boo sin	 tillflykt till en ölkrog. Inkommen ställde han kannan på ett	 bord och satte sig på bänken bredvid.	 – Öl här! ropade han till pigan.	 – Nej, se en sådan rar kanna, sade Metta.	 – Tänk, att det kan du se, som bara är krogpiga.	 – Den där kan man åtminstone torka i en handvändning!	 – Alldeles som jag sa’.	 – Den är väl vådligt dyr den där?	 
	 – Kostar en tredjedel mindre än de andra.	 – Åh Herre Skapare och Sankt Nikolaus; gör då för all del	 sådana där!	 – Just vad jag ville ser du, men man får inte allt vad man	 vill, och våra höge beskyddare tillåta icke att näringen går	 nedåt, vilket är detsamma som att kannorna gå uppåt.	 En spannmålsbärare kom in och satte sig bredvid Boo.	 – Det var en rasande rar kanna; var får man köpa sådana	 där? frågade han.	 – I helvete får du köpa sådana där, sade Boo förargad.	 – Vore det inte så långt att gå skulle jag snart ha en, om hon	 inte vore alltför dyr.	 – Det är ju alldeles obegripligt att ju lärdare man blir, dess	 dummare blir man. Tror någon att av de fyra mästarne det var	 mer än en som begrep hur utmärkt den här kannan var, fräste	 Boo.	 – Åh, de begrepo nog, menade spannmålsbäraren, och det	 var därför de inte ville erkänna det, men det säger jag för sant,	 att den som sålde sådana kannor, han skulle vara rik i rinnande	 rappet!	 Boo satt där till kvällen och lät beundra sin kanna. När	 krogen stängdes klockan nio gick han hem med ett halvt rus	 och lade sig förnöjd att sova med sin kära kanna bredvid	 huvudgärden.	 
	 
	 
	 Följande dag höll Boo ett längre samtal med mäster Påvel	 vilket hade den verkan att Boo som genom ordning och spar­	 samhet samlat några pund tenn erhöll tillstånd att arbeta för	 egen räkning i det gamla köket, ty mäster Påvel var en sådan	 sällsynt man som ville att andra skulle leva också då ödet unnat	 honom att leva så gott själv.	 Boo syntes icke ute i staden på fjorton dagar och saken med	 hans kanna var glömd, ty man hade så mycket annat att prata	 om.	 
	 Men en morgon i dagbräckningen fingo stadens pigor något	 att se på. Mitt på Stortorget, rätt framför rådstun, höll Boo på	 att slå upp ett bord, som bestod av några bräden lagda på	 lårar. När bordet var färdigt, plockade han fram den ena	 kannan efter den andra och radade upp på brädena och se alla	 kannor voro av samma form som dem han företett på rådstun	 och som blivit ogillade av höga ämbetet.	 Klockan nio hade Boo sålt av halva lagret. Glad och nyter	 satt han på bordet med benen i kors under sig och ropade:	 kannor, kannor, vem vill köpa kannor? När han upprepat detta	 några hundra gånger började han sätta orden på en sångton av	 egen uppfinning.	 Vid niotiden då solen stod högt på himlen och alla gesäller	 hade sin fritimma, syntes kanngjutargesällerna samla sig i	 grupper omkring Bosses bord. Några av de mera försiktiga	 fällde oroande anmärkningar om vådan av att bryta mot	 skråordning och privilegier; andra nickade bifall och sade halv­	 högt: stå på dig Bosse.	 Emellertid hade åldermannen för kanngjutarne begagnat	 morgonstunden för att göra ett besök på rådstugan. Han kom	 gående med tunga steg uppför brinken och kastade längtande	 blickar upp till backens slut under det han stakade sig fram	 med sin käpp. Hunnen upp på torget, stannade han och tor­	 kade svetten ur pannan. Hans öga tog en hastig översikt över	 folkhoparne på torget och fann intet ovanligt eller oroväckande.	 Han satte käppen i marken och skulle just fortsätta sin vand­	 ring då hans öra träffades av ett sällsamt läte, som på avstånd	 liknade en tupps galande, men nog skulle föreställa vara sång.	 – Kannor, kannor, vem vill köpa kannor? Kannor så vida	 som åldermans st-rumpa, kannor så stora som borgmästarns	 st-rumpa! Kannor, kannor ohoj!	 Åldermannen rusade med lyftad käpp in i folkhopen som	 omgav Bosses bord och vilken blott med svårighet gav vika för	 att sedan desto säkrare klämma fast den feta åldermannen som	 nu satt som i ett städ och under mängdens jubel måste åhöra	 Bosses nidvisa, vilken han nu tog om med vederbörliga föränd­	 ringar, ledsagade av hopens upprepade st! st! st!	 Åldermannen började skrika:	 
	 – Din ärkeskälm, du vågar bryta lagar och författningar.	 – Jag har inte brutit några författningar, sade Bosse!	 – Du har slagit upp bod, din förrädare!	 – Det här är ingen bod! svarade Bosse.	 – Men det är ett bord!	 – Nej, det är inget bord, det är bara ett par bräden, och för	 övrigt står det i skrået, att man icke får slå upp fönster. Här	 syns inga fönster, om inte ålderman ser några av himmelens	 däroppe!	 – Du säljer kannor, din satans reptil!	 – Det är folket som köper, ålderman!	 – Och du sjunger nidvisor din rackare!	 – Jag sjunger om åldermans strumpa!	 – Nej du sjöng något fult din helvetes skråpuk! Häråt borg­	 mästare och svenner! Häråt!	 Borgmästaren visade sig nu i ett fönster och fick i ett ögon­	 blick sin väns beklämda ställning klar. Han gav en vink inåt	 rummet och snart syntes stadens trumslagare i ett annat föns­	 ter. Trumman gav en kort appell.	 – Stå på er nu! sade Bosse till gesällerna.	 Men trumman började virvla, och då gick som en skräck	 genom hopen. Den förtunnades och upplöste sig som ett moln.	 – Stå på er, skrek Bosse, nu gäller det!	 Men de stodo icke på sig. De veko, veko så skamligt. Men då	 blev Bosse vred. Han sprang upp, ställde sig på bordet och	 skrek.	 – Menedare, puckelryggar; springer ni för ett kalvskinn!	 Minns ni hur ni svor vid helgon och helvete att stå på er, om	 natten när ni låtsades spela kort! Låt mig se er i ansiktet nu, era	 tunntrullare, och inte på ryggen, för då faller min käpp i	 frestelse att begå synd!	 Men de sprungo alla, vid åsynen av borgmästaren och sta­	 dens svenner som nu kommo ner och omringade Boo och hans	 försäljning.	 Då slocknade dennes röst; utan motstånd lät han sig fängslas	 och föras in i stadens häkte, varpå hans osålda lager togs i	 beslag.	 När han fördes in genom porten vände han sig om, i ett	 
	 anfall av gott lynne, och sade till åldermannen:	 – Jag hoppas att kanngjutarskrået som ju beskyddar yrket	 också beskyddar dess idkare. Därför vill jag nämna i förbigåen­	 de, att jag heldre ligger på nöthår än på mursten och att jag	 föredrar färskt kött framför mögligt bröd; ett gott öl har alltid	 varit min svaghet och jag hoppas bli hågkommen med eldning	 och städning av mina höge beskyddare.	 Och han skuttade in i häktet full av mod men med litet	 förhoppningar.	 
	 
	 
	 Sex dagar satt Boo i häktet. Ingen fick söka honom i fängelset	 men man fick meddela sig med honom genom dörren. Det var	 dessa meddelanden som gjorde honom mera förargelse än köld	 och fukt. Det var goda råd efteråt, upplysningar, förmaningar,	 hemställanden.	 – Vad tjänar det till? – Varför skall man bråka? – Vad har	 du för gott av det? – Är det rätt?	 Men värst hade han det när modren kom ner från södra	 bergen där hon hade en ko och en koja. Gumman var ålder­	 domsskröplig och döv och hade blott oredigt uppfattat orsaken	 till sonens fängslande. Icke heller hon fick komma in i fängelset	 utan måste hålla samtalet genom dörrn, vilket gav anledning	 till de rysligaste invecklingar av äventyret.	 – Vad har du gjort olycksaliga pojke? skrek gumman utanför	 dörren.	 – Jag har gjort kannor! svarade Boo!	 – Har du fått bannor? Det tror jag nog! Men jag frågar vad	 du gjort?	 – En kanna! gallskrek Bosse, som om han ville spränga den	 tjocka dörren.	 – Ja, ja, jag visste att det skulle gå så till slut. Jag sade alltid	 det när du var olydig därhemma. Men flickorna äro också	 galna! En sådan där fuling som du! Fy!	 Nu förstod han ingenting alls och därför teg han.	 
	 – Jaså hon heter Anna? fortfor gumman på fri hand. Så hette	 också hon som drog av med svarta Anders i Duvnäs!	 – Vad pratar du mor om för en Anders!	 – Ska du säga så åt din gamla mor, pojke. Skäms du ingen­	 ting alls! Oj, oj, oj! sådant barn! Sådant barn!	 Bosses förstånd omtöcknades och han stoppade ner huvudet	 i halmpåsarne för att slippa fortsätta samtalet.	 När han slapp ut ur fängelset återvände han icke till mäster	 Påvel utan företog sig små vandringar på stadens krogar där	 han satt från morgon till kväll och tärde på de medel, som	 influtit på försäljningen och som man varit nog glömsk att icke	 fråntaga honom då han sattes in i häktet. Han var utesluten ur	 kanngjutarnes skrå; att arbeta för egen räkning var honom	 betaget och något annat yrke kunde han ej. Han hade kuggat	 ur det hjul i samhällets stora verk där hans uppfostran satt	 honom och han skulle snart hava slutit sig till de löse och	 missnöjda om icke omständigheter inträffade som skulle göra	 honom nyttig igen men på ett annat sätt.	 Samma dag på morgonen som Bosses storartade försök att	 bryta en ny bana på kanngjutningens törniga fält misslyckats,	 kom köpman Algut från Lübeck hem till kontoret på Östra	 Allmänningsgatan vid Saltsjöhamnen och ställde en kanna av	 Bosses tillverkning på kompanjonens skrivbord.	 – Na, Jåsef! Se na på den kannen!	 Josef såg med kännaremin på den kannan.	 – Na Algut, na vad?	 – Vad vill du mig ge fer den kannen?	 Josef skrev litet på sitt papper, och svarade:	 – Jak ger två ere!	 – Ger du mik två ere? Na!	 – Ach, dik! Du skall icke have mer än halfannt ere av mik.	 – Na, ger du mik halftannt ere?	 Josef skrev litet till på papperet och svarade sedan:	 – Är det prifatgeschäft eller kompangeschäft!	 – Det är prifat.	 – Na, da ger jag halftannt!	 När affären var uppgjord gick Algut ut i staden för att söka	 opp Boo. Denne satt då i fängelset och kunde icke anträffas.	 
	 Algut tog då sin kanna och gick ner till ett köpmansfartyg som	 låg färdigt att avgå till Lübeck. Där gjorde han upp att köp­	 mannen skulle i Lübeck beställa ett tusen kannor efter medföl­	 jande modell och oförtövat sända dem åter, men han vidfogade	 den ordern att gjutaren skulle lägga litet mera »bli» i tennet.	 Skeppet lade ut och blev borta en månad.	 Detta allt hände under den tyske konungen Kristofer av	 Bayern, vilken genom svenskarnes vanliga avund sinsemellan	 råkat komma på tronen, emedan man heldre tog en utländsk	 man till kung, än man kunde förmå sig välja en inföding,	 alldeles som grodorna när de fingo storken till kung. Denne	 konung, som naturligtvis saknade alla fosterländska känslor för	 det nya landet, behandlade detsamma som en stor kungsgård	 där jordägarne betraktades som arrendatorer och där kronans	 gods utdelades åt hans landsmän, tyskarne. Men tyskarne	 erhöllo också privilegier på snart sagt allting, mest på att	 handla fritt i landet. Dessa privilegier råkade därvid oftast att	 kränka alla de förut åt svenske män dyrt sålda privilegier och	 all handel och vandel låg snart i händerna på tyskar. Dessa	 tyskar återigen vilka sågo med både förvåning och nöje huru	 tamt de försynta svenskarne uppförde sig gentemot det främ­	 mande förtrycket, behandlade infödingarne som dumma bar­	 barer, vilka icke förstodo sig på att sköta sina egna angelägen­	 heter, och dessa främlingar blevo snart så övermodiga att de	 ansågo sig som landets sannskyldiga välgörare. Ja, de tröttnade	 aldrig att påminna om de »välgärningar» de visat det fattiga	 landet, och de pockade ofta högt på tacksamhet.	 Emellertid; Boo gick en morgon och spånslog i staden.	 Pengarne hans voro slut och han var icke fullt så glad som	 vanligt. Hur han gick, så kom han ned till tyska bodarne vid	 saltsjöstranden. Det var mycket bullrigt därnere; järnstänger	 slamrade, kedjor rasslade, hundar skällde, bärare skreko; men	 mitt i genom allt detta surr hörde han en sång som på det	 högsta förvånade honom och kom honom att spänna öronen.	 – Kanner, kanner, vem vill kepe kanner!	 Bosse trodde icke han hörde rätt och skuttade fram genom	 folkmassan som trängdes omkring en gatubod. Kommen när­	 mare såg han en stång sticka ut från en träbod och på stången	 
	 hängde fem blanka tennkannor av hans egen modell. Han	 makade sig fram så småningom, ända tills han nådde diskbrä­	 dan. Där ställde han sig stödd på ena armbågen och betraktade	 uppmärksamt och oavlåtligt ögonen på den säljande tysken	 som hade hela boden full med kannor och sålde friskt undan.	 – Vad kaper du på? sade tysken som började bli besvärad av	 Boos blickar.	 – På dej förstås, svarade Bosse!	 – Vill du kepe en kanne, da?	 – Jak vill icke kepe nåkot, svarade Bosse.	 – Gå din vek, da!	 Bosse fortsatte att betrakta tysken hela förmiddagen.	 – Vad väntar du på? frågade en järnbärare Bosse.	 – På en trumslagare, svarade han.	 Det kom ingen trumslagare, men det hade ändå varit ganska	 livligt på rådstun. Åldermannen för kanngjutarne hade kommit	 upp till borgmästaren skummande av vrede och anhållit om	 trumslagarens mellankomst i det olovliga ingreppet på ämbe­	 tets privilegier. Borgmästaren hade också skummat, men för­	 klarat att han intet kunde göra åt saken, emedan tyskarne hade	 sina av konungen stadfästade handelsprivilegier; han kunde	 endast råda till att man teg och icke visade något missnöje, ty	 det vore endast att skänka tyskarne ett nöje till.	 När boden stängdes om kvällen gick Bosse hem till sin mor i	 södra bergen och grubblade över vad han sett och hört; och när	 han somnade om natten tänkte han för sig själv: Det var fan	 vad det var likt mina kannor!	 Bosse hade fått i uppdrag att som ersättning för natthärbärge	 och lite mat valla gummans ko, medan hon låg och tvättade	 nere vid sjön. För att underlätta den mödan hade han uppfun­	 nit att man kunde binda kreaturet vid en sten; men som detta	 stred emot gummans grundsatser och emot all förnuftig ladu­	 gårdsskötsel emedan djuret därigenom hindrades att urvälja de	 bästa bitarne på det torftiga bergsbetet, såg Bosse sig snart	 försatt i den belägenhet att han måste skutta omkring i back­	 knallarne vilket var honom ganska besvärligt. Men nu i dag på	 morgonen, det var en vacker höstmorgon, hade det välsignade	 djuret ätit sig riktigt mätt och lade sig ner på mossan att tugga	 
	 om vad det i häftigheten hade sväljt. Bosse begagnade det	 glada tillfället att slå sig ner och överlämna sig åt eftertanke.	 Han tänkte först huru lyckligt det skulle vara ställt här i	 världen för en puckelryggig om korna kunde ligga och äta; de	 kunde ju krypa fram alltefter som de ätit av marken, så sluppo	 de resa på sig och gå med framsträckt hals; och han förstod icke	 huru dessa djur tålde ha blodet åt huvudet beständigt då de	 gingo och betade; han ville bra gärna införa några förbättringar	 i avseende på dessa kreaturs levnadssätt. Därpå undrade han	 varför Gud lät tyskar sälja tennkannor då han som var puckel­	 ryggig icke fick göra det! Så tittade han ut över Saltsjön och	 Skeppsbron med de många fartygen som buro tyska och lübska	 flaggor, och han frågade sig själv om icke tysken hade stulit	 formarne till hans kanna. På denna fråga svarade han obe­	 tingat ja, men smärtan över den lidna oförrätten mildrades	 betydligt då han tänkte på den skada som tillfogades det	 vällovliga kanngjutarämbetet.	 Han hade snott strecket stadigt om högra handen och lutade	 sig makligt med ryggen mot en sten. Kon tuggade så enformigt,	 solen sken så varmt, stenen råkade vara så mjuk av en överflö­	 dig mossväxt och Bosse var så trött efter föregående dagens	 hängning vid boddisken, att han föll i en välgörande slummer.	 Och han drömde så vackert om en ko som låg i en bäddad säng	 och åt rödklöver mellan lakan, och därtill drack hon rhenskt	 vin ur en tennkanna som innehöll tjugofem procent bly, och så	 kom det en orm och gick över huvudgärden, men när Bosse	 skulle ta fatt den slingrade han sig mellan fingrarne och för­	 svann in i lübska flaggan, och därmed var kon borta och det lät	 som om man släppt en hel tvätt ifrån fjärde våningen, vilket	 åtföljdes av en förfärlig sveda i ryggen så att Bosse vaknade.	 – Var är kon? skrek gumman som stod med kryckan i högsta	 hugg.	 – Hon ligger där, sade Bosse och halade på strecket, men	 strecket var borta.	 – Var ligger hon? väste den gamla.	 Jo, nu visste Bosse var hon låg. Jämmer och elände; det var	 inte tre famnar till branten, och där låg hon. Han kröp på hän­	 der och fötter fram till kanten och skådade ner i bråddjupet.	 
	 – Är hon där, viskade gumman.	 – Hon är där, svarade Bosse ledsen.	 – Nåå?	 – Jag tror inte hon lever! – Hon ser ut som hon skulle ha	 spruckit!	 Det var en stor sorg oppe i södra bergen, lika stor nästan som	 då far dog. Inte ville slaktarn heller köpa kreaturet som var så	 illa faret. Gumman grät och slogs i två dagar. Därpå torkade	 hon sina tårar och började salta kött, stoppa korv och hacka	 lungmos. Och där åt man kött varenda dag och sorgen var	 tung; aldrig hade man trott att det skulle vara så tungt att hålla	 kött-dagar. Ibland måste gumman upp och piska på Bosse för	 att få luft åt sin sorg; och han tog emot och teg, ty han visste att	 det lugnade den gamla. En dag, köttet var då slut och mjölken	 med, sutto Bosse och hans mor utanför kojan och sågo ner på	 den bullrande staden nere i bråddjupet. Och de voro mycket	 ledsna. Då fingo de se en man komma klättrande i berget. Det	 var en hederligt klädd man med förståndiga ögon och rött	 skägg. När han fick se Bosse blev han mycket glad:	 – Jak är så klad att se den gesäll! Jak har runnit i alla packar	 för att finna honom på! Ach Herr Jesus, vat här är tungt att kå!	 Nå den Bosse, jak har ett geschäft att tale om. Det är deres	 mor, na, hon må då here på!	 Bosse bad köpmannen sitta och gjorde sig i ordning att	 lyssna.	 – Ser nu: Jak heter kepman Algut och andler med kanner,	 som jak takit från Libek!	 – Jaså det var där ni tog dem? inföll Bosse.	 – Ja! jak keper dem där! Men de pli mik fer dire! Säg nu, vat	 ville de gere den kanne fer.	 – Hör nu, vem har sagt att jag vill göra några kannor alls?	 sade Bosse.	 – Det har jag! inföll nu modern med en djup suck som	 tycktes komma från den nyligen avlidnas branta grav.	 – Na, se man på! Vat skall den man da have fer sin kanne.	 – Ett halvt ere, svarade Bosse.	 – Ach Herr mein Gott, det bekommer jak den kannen från	 Libek fer.	 
	 – Den kan icke göras under det priset! sade Boo bestämt.	 – Da får man sätte mere pli i den tenn!	 – Hör nu köpman, sade Bosse; ser ni den där branten?	 – Ja, na!	 – Vi hade en ko som gick ner sig där! Det är bara fem	 famnar dit. Vill ni tro mig om att en oxe också kan komma ner	 där?	 – Bosse, Bosse, avbröt modren, tänk på din gamla, fattiga	 mor.	 – Just vad jag gör! Jag vill hon ska ha en hederlig pojke, om	 han också är en stackare för övrigt!	 – Hederlig! Hm! Blir du rik, så får du råd att vara hederlig!	 – Det var en ful sats!	 – Det är lika fult av en stor karl att låta sin gamla mor	 arbeta ut sig.	 – Hör på köpman, sade Bosse. Ni får sälja utländska kannor,	 det får ni, men ni får inte tillverka några här i landet.	 – Na, ja; jak tänker icke gera nåkra kanner, och låter jag	 gera nåkra, så inte plir de svenske!	 – Nej hör en sådan ål. Han låter mig tillverka utländska	 kannor i Sverige. Men säg en sak, varför vänder ni er just till	 mig?	 – Ja, na, varfer? Jak ticker om den gesäll!	 – Men jag har ingen verkstad och får ingen ha!	 – Na, icke jak heller, men jak har en micket kod vän som vill	 låne rum åt oss i den stadsmur.	 – Jag skall sova på den där saken, sade Bosse.	 – Na, ger man så! I morkon vänter jak dem. Kepman Algut	 och Jåsef vid Skippspron! Frågas efter kepman Algut; icke	 Jåsef! Adie!	 Förhandlingen var slut, men Bosses fridfulla tillvaro i södra	 bergen var också slut. Ty nu bestormades han av gumman,	 som vädjade till hans hjärta och heder. Men när hon kom till	 hedern, då hade Bosse övertaget, ty han kämpade just för att få	 behålla den. Men gumman stod vid att hedern var för de rika,	 de fattiga måste uppfylla sin första plikt och leva. Blev man rik,	 fick man heder, fick man heder, blev man ärad.	 Slutet blev det att Bosse skumpade ner till Algut och Josef	 
	 och det ändå i ganska god tid. Här infördes han genom en	 bakväg från kontoret in i ett magasin och därifrån ändå längre	 in i en källare där han fann för sig en fullständig tenngjutar­	 verkstad och en gesäll som skulle gå tillhanda.	 Här öppnade nu Bosse sin verksamhet och förfärdigade	 lübska kannor som de kallades och vilka gingo alldeles ypper­	 ligt i marknaden.	 Gesällen som hette Claus hade ett yttre som mera var vin­	 nande än förtroendegivande. Han var mycket läraktig och	 sökte komma alla yrkets hemligheter på spåren; han tog reda	 på de minsta småsaker och frågade om samma sak många	 gånger.	 En dag var Claus försvunnen. Köpman Algut kunde icke	 säga var han var och han visste det icke heller. Samtidigt	 härmed inträffade en liten brytning mellan firman Algut och	 Josefs innehavare. Josef ville icke vidare köpa Alguts kannor	 emedan de voro för dyra; han ville icke ge mer än ett öre för	 kannan. Algut stod på sig och fordrade halvtannat. Då sade	 Josef upp den handeln och förklarade att han icke behövde	 Alguts kannor. Algut ville icke ändå giva vika oaktat han icke	 ägde några handelsprivilegier utan dessa voro utställda på	 Josef. Åtta dagar senare öppnade Josef en ny försäljning för	 lübska kannor sedan det gamla lagret var avsålt; och nu kunde	 han sälja kannan för ett och ett halvt öre åt allmänheten.	 – Ach du schlipede djävel, sade Algut. Här ser jag spåren av	 Claus’ finkrer. Har du den schlingel in i den mur also?	 – Jak har! sade Josef.	 Bosse var återigen utan arbete.	 Emellertid började högljudda klagomål från vällovliga	 kanngjutarämbetet att förspörjas. Man hade icke sålt några	 kannor på flera månader; yrket var i nedgående; gesäller måste	 avskedas; oro rådde på verkstäderna. Och allt detta förorsaka­	 des av den enkla anledning att allmänheten heldre köpte tys­	 karnes billigare och bättre kannor än ämbetets dyrare och	 sämre.	 Åldermannen och mästarne skreko över allmänhetens dåliga	 smak; de förbannade den fria handeln och gingo in till kungen	 med anhållan att tull måtte läggas på de införda kannorna så	 
	 att de blevo dyrare och omöjliga för allmänheten att köpa; men	 kungen svarade bara: gör ni lika billiga och bra kannor så får ni	 också sälja.	 Då blev ett nytt anskri! Skulle det sekelgamla beprövade	 kanngjutarämbetet i Stockholm övergiva sina traditioner för att	 följa dagens hugskott! Nej heldre skulle de falla som ärans män	 än att byta om arbetssätt. Hade icke deras förfäder druckit ur	 deras kannor? Jo, detta var ett tungt skäl! Och framför allt, vad	 mera var, voro icke dessa kannor svenska? Jo! Skulle man då	 förbyta dem mot utländskt kram! (Då någon invände att de	 gamla kannorna också voro av tysk modell och den första	 kanngjutaren i Stockholm var tysk och hette Albrecht Zinn,	 blev han utkastad från sammankomsten och kallad fosterlands­	 förrädare.)	 Ställningen blev allt svårare. Arbetslösa gesäller vandrade	 kring gatorna och förde oljud. Fönster inslogos i verkstäderna.	 Ett anlopp gjordes nattetid mot de tyska bodarne men upprors­	 makarne grepos och sattes i häkte. Hela staden var i uppror.	 Slutligen, en morgon, väcktes stadsboernes uppmärksamhet	 av en ny och oväntad syn. Mäster Påvel, vilken varit Boos	 husbonde, hade stuckit ut genom sitt fönster en lång stång, på	 vilken hängde sex nya kannor efter »lübska» modellen och hela	 hans fönsterbräda var fullsatt med sådana. Själv stod han vid	 disken och ropade ut »lübska» kannor av rent tenn för ett och	 ett kvarts öre!	 Nu voro tyskarne slagna! Alla kunder rusade till mäster	 Påvel och köpte lübska kannor av rent tenn.	 Vad snålheten, högfärden och patriotismen förut icke kunnat	 uträtta, det förmådde nu den allsmäktiga avunden.	 Vid nästa kvartalssammankomst höll åldermannen ett tal,	 vilket handlingarne visserligen icke bevarat åt eftervärlden,	 men som det oaktat förtjänar att återgivas.	 – Det var icke första gången mänskligheten skulle bliva	 vittne till det sorgliga skådespelet att se huru det sekelgamla	 beprövade måste ge vika för nyhetsmaken och charlataneri.	 Det var med smärta talaren i dag nedlade sitt offer på fädernes­	 landets altare, då han avsade sig och sitt ämbete rättigheten att	 tillverka tennkannor som icke kunde tvättas (så sade han icke,	 
	 men så var meningen!); det var med grämelse men utan bitter­	 het han här sträckte vapen i en ojämn strid; men när han	 gjorde det, var det med den innerligaste förtröstan att framti­	 den skulle hålla honom räkning för den hårdnackenhet varmed	 han stått emot den inbrytande strömmen som hotade att upp­	 svälja samhället och dränka dess ädlaste viljor, dess renaste	 strävanden och dess bästa hopp. Han kunde icke sluta med	 annat än att uttala den förhoppning att framtiden skulle visa	 att de gamle hade rätt, ty hur vi bråka och vränga så kvarstår	 ändock evigt den satsen att gammal är äldst.	 Mäster Påvel fann sig uppfordrad att med några ord svara	 på det utmärkt sakrika och genomtänkta tal som åldermannen	 nyss avverkat.	 Han uttalade som sin mest brinnande förhoppning att	 mänskligheten evigt måtte få se det sekelgamla, vilket som	 bekant har stor benägenhet att övergå till förruttnelse, giva	 vika för det bättre, vilket ofta hade den tillfälliga egenskapen	 att vara nytt. Man såg ju örter som ruttnade efter ett år, man	 såg människor och djur ruttna inom ett sekel, man såg visserli­	 gen gamla trän som hunno seklet men de voro också ruttna ini	 om man såg noga efter. Nåväl skulle vi sörja därför? Ingalunda!	 Genom förruttnelsen skapades nya liv; förruttnelsen var endast	 en annan form för uppståndelsen; Kristus måste ruttna i gra­	 ven innan han fick stå upp, alla måste vi däran och det hjälper	 inte att streta emot. Ville man nu innan man gick det ound­	 gängliga till mötes svepa sig i högfärdens och den pådyvlade	 oegennyttans trasor – så, nåväl, det var för att dölja sin blygd	 och det ville mäster Påvel icke tala mycket på. För att nu	 komma till saken, så ville mäster Påvel säga ett sant ord om det	 också skulle svida i högfärden. Åldermannen och ämbetet föllo	 icke för varken charlataner eller fosterlandsförrädare, de föllo	 helt enkelt för sin egen avund. Alla närvarande visste att de	 kannor som nu såldes för lübska voro uppfunna av gesällen Boo	 från Stockholm. Var det icke sant?	 Åldermannen grinade ett oerhört grin och fick endast fram	 ett mycket vältaligt: »Asch!»	 Mäster Nigels gäspade fram ett föraktligt: »tala om Bosse!»	 Och gesällerna fnissade: »Våran Bosse».	 
	 Mäster Påvel fortfor och lovade att han icke skulle tala om	 Bosse, men han skulle gifta honom med sin dotter, och så skulle	 Bosse ärva ämbetet. Det skulle han! Och ville ålderman och	 ämbete taga någon lärdom av det som hänt, så blev summan	 den, att om människorna läto bli att beskydda varandra så	 förbannat, så skulle vi ha det mycket bättre allihop, ty man har	 sett att det högsta skydd för några kan vara det värsta förtryck	 för de flesta, och om vi ville ha rättighet att få leva själva, så	 måste vi först uppfylla den stora eviga skyldigheten att låta	 andra också leva.	 
	 Och därmed var den stora kanngjutarstriden i Stockholm slu­	 tad, en strid som kostat så många fönsterrutor, så många	 häktningar, så mycken högfärd, för att icke tala om firman	 Josef och Alguts upplösning, enda kons nedrasande för södra	 bergen, och gesällen Claus’ uppdykande i Visby, där han	 införde »sin nya uppfinning» och gick omkring och bakdantade	 en viss Bosse som blivit rik på hans arbete uppe i Stockholm.			 
	 På Gott och Ont.	 
	 
	 
	 
	 
	 
	 
	 
	 Julisolen gassade så hett på Gråbrödraklostrets södra vägg på	 Kedjeskär eller Riddarholmen som det nu kallas. Väggen vi­	 lade på en stenfot som var lagd i själva sjökanten; i väggen var	 en fönsteröppning och i den låg broder Franciscus, stödd på	 armbågarne och med halva kroppen utanför. Han låg på knä	 på en bänk och solade sig; han såg huru becket smälte från	 spåntaket och rann ner i sjön; var gång en droppe smällde på	 vattenytan, rusade ett stim löjor till och skulle se om det dugde	 äta, men det gjorde de inte; det blev bara en hop oljiga ringar i	 alla regnbågens färger. Detta låg broder Franciscus och såg på	 under det att solen sken på hans kala hjässa. Men bakom hans	 rygg innanföre i den stora salen sutto tolv unga munkar på en	 bänk framför ett långt bord och skulle skriva ut ett avlatsbrev i	 tolv exemplar efter broder Franciscus diktamen. Men broder	 Franciscus hade icke brått och de unga munkarne icke heller,	 ty man hade gott om tid i klostren nu under förfallets tidevarv	 då präster och riddare slogos om riket och segrarne alltid voro	 redo att överlämna det åt den mestbjudande helst en utlänning.	 – Litteris ... dikterade broder Franciscus med hög röst ut åt	 Mälaren så att löjorna skingrade sig som pilar.	 – Vi hörde inte, svarade de tolv inne från rummet.	 – Litteris, skrek han återigen utan att vända sig om.	 Och nu gnisslade gåspennorna fram över kalvskinnen, och så	 blev det tyst, en mycket lång stund, inne i salen. Men utanför	 fönstret blev det livligare. En liten båt kom framglidande till	 den bomkrans som omslöt Gråmunkaholmen; båten roddes av	 en svartbrödramunk som hade ett spann med vatten och ett	 metspö med sig ombord. När han kom till bomkransen band	 han sin båt vid en påle; – därpå betade han på kroken och	 kastade ut. Detta förströdde broder Franciscus högeligen.	 
	 – Nappar det? frågade han.	 Svartbrodern tittade upp:	 – Se god dag Frans! Vad gör du där?	 – Vi hålla på med det välsignade avlatsbrevet för dem som	 angiva hussitare. Har ni inte också fått den där sommarförnö­	 jelsen.	 – Jo, de hålla på allt vad de orka, de stackars pojkarne, men	 jag slank ifrån jag; det är ju så hett att man kan gå åt.	 – Ja det är fasligt hett! – Inspecturis – skrek han inåt	 rummet där han hörde ett tilltagande sorl.	 – Vi hörde inte! svarades inifrån.	 – Inspecturis – era dövnickar! Hör ni inte vad jag säger! –	 Inte får du några abborrar där, inte, Andreas. Kom hit in till	 väggen skall du få se på annat.	 Svartbrodern gjorde loss båten och krängde sig in under	 pålverket, så att han kom alldeles under fönstret där Franciscus	 låg.	 – Är eran guffar hemma, frågade han när han kom intill	 väggen och fått kasta ut igen.	 – Gubben är på bröllop i Uppland. Varit borta i fjorton	 dagar; bröllopet står i tre veckor. Han måtte bli skön när han	 kommer hem!	 – Nå, har du hört? Har du hört? viskade svartbrodern.	 – Vad då, vad då? svarade Franciscus och hävde sig längre	 ut genom fönstret.	 – Ärkebiskopen ...	 – Vänta lite, sade Franciscus och dikterade igen. Amici	 sincerissimi ... – Vad har han nu gjort?	 – Åh, det är över alla gränser!	 Han höll händerna för munnen som ett talrör och viskade:	 – Incesteri, violation!	 – Åh! sade Franciscus och spetsade öronen. Nej, vad säger	 du? Tala om, tala om! – Kommer strax.	 Därpå försvann han ett ögonblick in i rummet och lämnade	 brevet åt en av de tolv att denne skulle diktera. När han kom	 tillbaka till fönstret upptogs samtalet med svartbrodern som	 måtte haft mycket roliga saker att berätta, ty Franciscus skrat­	 tade emellanåt högt så att han hoppade på fönsterbrädan, och	 
	 svartbrodern var så inne i berättelsen att han icke märkte hur	 becket dröp ner på hans vita skapular.	 Emellertid pågick avskrivningen ehuru icke med någon stör­	 re skyndsamhet inne i skrivsalen. Detta var ett stort rum vilket	 uppkommit genom en väggs nedrivande, och man såg ännu en	 murbåge och två pelare som antydde skillnaden mellan de	 båda förra rummen. I förrummet närmast södra väggen sutto,	 som vi sett, de tolv avskrivarne, men i bakrummet hade klostret	 sitt bibliotek. På smala långa pulpeter liknande ofantliga bön­	 pallar lågo ett hundratal böcker med kedjor fastlåsta vid bords­	 fötterna. Det var en samling av dekretaler eller romerska kyr­	 kans grundlagar, legender, mässböcker, evangelier och psalte­	 rier, mer eller mindre vackert skrivna och prydda med målade	 och förgyllda begynnelsebokstäver.	 Mitt framför dessa skatter stod ett bord, framför vilket åter­	 igen stod en stol, i vilken en gråbroder satt och sov. Han var	 bibliotekarie. Genom de oroliga tidernas påtryck, och delvis av	 fruktan för den i Tyskland vaknande stormen som yttrat sig i	 Hussit- och bondekrigen, hade Gråbrödrakonventet, icke utan	 en förhoppning att vinna folkgunst, vilket det för sina inkoms­	 ters skull behövde, förkunnat och pålyst, att dess bibliotek	 stode öppet för allt folk tvenne dagar i veckan en timme varje	 sådan dag. Denna sköna yttring av frikostighet med de andliga	 gåvorna hade mottagits av allt folk med en viss misstro, eme­	 dan både högst få kunde begagna sig av tillåtelsen, dels därför	 att de voro i sitt arbete under dessa timmar, dels och mest	 därför att de icke kunde läsa, varförutom gardianen dragit	 försorg om att endast ofarliga böcker fingo ligga framme.	 Bokvårdarens syssla var sålunda icke ansträngande, utan	 tvärtom rätt eftersökt emedan den gav ett så gott tillfälle till	 ostörd vila.	 Broder Martin såg icke heller ansträngd ut där han satt och	 sov. Hans ansikte som ramlat ner på bröstet uttryckte den	 högsta jordiska förnöjelse; en hälsosam svett pärlade på den	 blanka pannan och flugorna traskade omkring i de feta betes­	 markerna på hans haka. Ibland smackade han med tungan	 som om han drömde om mat; ibland lyfte han handen för att	 plocka bort en fluga som kittlade honom i mungipan, men	 
	 handen kom aldrig högre än halvvägs och föll därpå tillbaka i	 knäet. När flugorna så lämnade honom på en stund för att	 interpunktera de stora pergamentsböckerna, föll han in i en	 riktigt djup och väl ordnad sömntakt, där andedräkten i regel­	 bundna stötar frampustades och bildade med det yttersta av	 läpparne en högst musikalisk ljudskala.	 Emellertid hade en karl som icke bar ordens dräkt inträtt i	 boksalen och stannat vid dörren. Det var en lång starkt byggd	 medelålders man, med hår tjockt som en lejonman och ett helt	 vackert skägg som låg ner på bröstet. Han föreföll att vara en	 förmögen hantverkare, som själv utövade sitt yrke, ty hans	 händer voro tämligen grova och här och där besatta med svarta	 fläckar.	 Han såg sig försiktigt omkring i rummet och betraktade den	 sovande munken med vassa blickar. Därpå hostade han.	 Den sovande gjorde en orolig rörelse såsom om han drömde	 något elakt. Hans andhämtning saktade av och snart slog han	 upp sina feta ögon.	 Martin föreföll högst oangenämt överraskad. Sedan han med	 en blick undersökt mannens yttre och därav bestämt sig för	 passande tilltalsord, bröt han tystnaden och sade ganska vre­	 sigt.	 – Vad vill han?	 – Om förlåtelse, helige fader, jag ville endast se på en bok.	 Broder Martin som gnuggat sömnen ur ögonen och återkom­	 mit i sitt rätta ondsinta lynne, fick nu sikte på den besvärlige	 gästens dammiga och något nötta skor. Ha! tänkte han, det är	 en sådan.	 – Gå ut och torka av dig om fötterna, utbrast han.	 Mannen gick utom dörren och slog av dammet med sin	 mössa och kom strax in igen.	 Men det ingick icke i Martins beräkningar. Han sökte nytt	 angrepp.	 – Du vill se på en bok och har inte lärt att tvätta dig om	 händerna. De tolv avskrivarne som hört anmärkningen föllo i	 skratt.	 Mannen rätade på sig och svarade:	 – Den konsten har jag både lärt och övat, men arbetet,	 
	 herre, gör huden mörk; och lättjans vita händer äro icke alltid	 rena.	 Martin lyftade sin vita hand och bet i de väl skurade nag­	 larne. Därpå vände han sig till avskrivarne och sade:	 – Hereticus ille!	 – Licet inspiciat! Est homo impudicus et valde periculosus,	 quem in oculis habere opus est, sade föreläsaren för renskri­	 varne.	 Mannen vid dörren fällde huvudet, om för att dölja ett löje	 över munkarnes dåliga latin eller av blygsel att han icke förstod	 det klassiska språket, var svårt att avgöra.	 – Stig på du, sade Martin, och se efter vad som finns!	 – Finns den heliga skrift? frågade mannen ödmjukt.	 Martin gjorde stora ögon, ty bibeln var bland de förbjudna	 och sålunda undangömda böckerna, men det ville han icke	 säga, därför sade han något annat.	 – Om den finns? Jaja men! Vad skall det vara för en version?	 Septuaginta, vulgata, kaldaica, græca, syriaca? Säg ett ord	 bara!	 – Jag skall vara mycket förbunden om jag får se på græca,	 sade mannen.	 Martin såg ut som om han fått ett slag i pannan och renskri­	 veriet avstannade för ett ögonblick. Klostrets, lärdomens och	 de vita händernas anseende stod på spel. Martin sökte en	 yttersta räddning.	 – He kaine diatäke? frågade han.	 – Hä kainä diatäkä, svarade mannen rättande.	 Nu blev den lärde brodern förlägen; han måste ljuga.	 – Den är för tillfället inlåst, sade han, och gardianen har rest	 bort och tagit nyckeln med sig; men vill han icke se på de	 epistlar som ligga framme här?	 Mannen tackade och nalkades stillatigande pulpeterna där	 han snart försjönk i läsning.	 Han är en kättare den där!	 Låt honom titta (på böckerna). Det är en oförskämd och farlig karl som man	 måste hålla ögonen på.	 Nya testamentet.	 
	 Martin blev dyster och grubblande och skulle snart hava	 fallit i sömn igen, om han icke plötsligen blivit uppryckt av ett	 skrik bortifrån fönstret där Franciscus underhållit sig med den	 metande svartebrodern.	 – Har ni hört! Har ni hört? väsnades denne och for upp. Har	 ni hört den nya uppfinningen tyskarne gjort?	 Nej det hade man inte.	 – Jo, tyskarne ha funnit opp att man inte behöver skriva av	 böcker längre! Nu bli ni väl glada? sade han och vände sig till	 renskrivarne, vilka läto pennorna falla och visade en oförställd	 glädje och förvåning.	 Mannen vid böckerna spetsade öronen och låtsades läsa.	 – Tala om då! skreko renskrivarne och broder Martin vilken	 förmått sig att lämna sin bekväma stol.	 – Saken lär helt enkelt vara den, sade Franciscus, att man	 skär bokstäverna i trä, alldeles som stämplar, och så sätter man	 ihop dem till ord.	 Ett utrop av missräkning och förvåning besvarade den stora	 nyhetens meddelande.	 – Ingenting annat? Då går det bestämt fortare att skriva!	 sade Martin.	 – Det beror på det, invände Franciscus! Har man skurit en	 gång så kan man stämpla tiotusen gånger sen!	 Man skakade på huvena och visade sig klentrogen.	 – Det skall man se först! Det är så mycket nyheter i luften nu	 för tiden!	 – Ja, det må man verkligen säga, återupptog broder Francis­	 cus. Ni ha inte hört talas om ärkebiskopens sista bedrifter? Det	 är verkligen otroligt men är ändå sant. Incesteri! Kan man	 tänka sig gamla gubbstruffen!	 Ett allmänt skratt besvarade upplysningen om svenska kyr­	 kans primas och hans små friheter.	 Man skockade sig omkring broder Franciscus för att få	 närmare reda på de retande omständigheterna då en klocka	 hördes ringa.	 – Gå och bada! skreko de tolv och lade bort pennorna!	 – Läsa mässan först, menade Martin och slog ett kors som	 icke kom högre än framför maggropen.	 
	 – Det ge vi – – – 
	 Martin avbröt i tid, ty främlingen vid böckerna som man	 alldeles glömt bort, hostade just till i detsamma, vilket väckte	 Franciscus’ oroliga uppmärksamhet och påkallade hans sinnes­	 närvaro så att han upprepade och utförde i en annan riktning	 sin tillämnade hädelse:	 – Det ge vi oss tid till, oaktat den förkrossande hettan.	 Och nu rabblade han på stående fot upp ett Ave Maria som	 lät likt en skvaltkvarn och i vars slutrefräng secula seculorum	 alla närvarande instämde och avslöto med ett kort knäfall.	 Främlingen deltog varken i korstecken eller knäfall, utan	 avlägsnade sig tyst och stilla.	 – Vad var det där för en djävul? sade Franciscus vresigt då	 främlingen gått.	 – Det var en besökare, svarade Martin.	 – Är du inte karl att hålla pöbeln på avstånd, du?	 – Åhjo, sade Martin förlägen, men det var ingen pöbelman;	 han kunde grekiska, och troligen latin också!	 – Men han gjorde icke korsets tecken vid bönen! Håll	 ögonen på honom! Det är visserligen en kättare!	 Sällskapet följdes sakta åt för att bada nere i Mälaren och	 sedan gå att äta sin sköna middag.	 
	 
	 
	 Gråmunkarne hade badat; därpå hade de gått ner i den svala	 matsalen och ätit en god gädda samt smultron och mjölk. Efter	 maten hade de yngre fått en vink om att de kunde få fara ut på	 sjön om de ville, en tillåtelse som de växlade mot att gå ner i	 trädgården och sova middag. Broder Martin, Franciscus och	 några av de äldre blevo sittande vid bordet och läto bära in ett	 gott claret, vilket den läkekunnige brodern förklarat som ett	 utmärkt skyddsmedel mot de åkommor den starka hettan hade	 alstrat och vilka voro gängse ute i staden. Vinet öppnade	 hjärtat och löste tungans band. Man var snart inbegripen i	 livliga samtal om det närvarande och förflutna. Inga när­	 
	 gångna vittnen lade tvång på förtroligheten, och den ena visste	 vad den andra tänkte, så att samkvämet blev det aldra angenä­	 maste. Man njöt som skådespelaren då föreställningen är slut,	 som maskeradgästen då han får lägga av masken, som fros­	 saren då han får lösa på bältet.	 – Nog måste man medge att kyrkan är en bra föråldrad	 inrättning, utbrast Martin.	 – Sådan den nu är beskaffad, det erkännes, svarade Francis­	 cus; men den har haft en tanke den också en gång; ty likasom	 kejsaren skulle vaka över folkets världsliga väl, skulle påven	 vaka över dess andliga, men alldenstund det världsliga har det	 mesta för sig, så kommer kejsaren att leva längre än påven.	 – Nåja, invände Martin, påvens dagar äro nog räknade, och	 kyrkans med, sedan man blottställt sig och varandra som man	 gjort. Påven i Rom sitter och bannlyser påven i Avignon och	 tvärtom; folket tycker det är roligt att höra okvädinsord, och nu	 tror ingen mer på påven.	 – Jag undrar om man någonsin trott riktigt på kyrkan och	 hennes läror. Vad skall man, anförelsevis, tänka om dessa	 oanständiga framställningar som bildhuggaren roat sig med i	 de gamla kyrkorna; om munken och nunnan i Linköping? Vad	 skall man tänka om åsnefesterna och karnevalen som präster­	 skapet tillåter, då församlingen får uppträda och göra vrång­	 bilder av gudstjänsten ända framme vid högaltaret? Är detta	 icke ett ganska högljutt medgivande av kyrkans skröplighet? Är	 icke den phallus som lömskt smyger sig fram mellan lövverket	 på pelarhuvena det halvdolda tvivlet på det heligas allenabe­	 rättigande och är det icke ett tyst erkännande att köttet skall ha	 sitt, då Gud skapat både köttet och anden?	 – Mycket sant vad du säger! Det är hedendomen som lever	 igen! Ty det fanns hos hedendomen också en tanke, en stor	 tanke, som aldrig kan dö: den dyrkade naturkrafterna, och de	 äro eviga; kristendomen dyrkade människan, och hon är död­	 lig. Veta vi icke huru de första kristna i Rom byggde om de	 gamla templen till kyrkor! Och vad är väl den kristna kyrkan	 annat än ett grekiskt tempel med välvt tak? Gjorde de icke	 Kristusbilder av gamla Apollostoder? Inga språng i naturen,	 säger den hedniske filosofen, och han har säkerligen rätt.	 
	 – Bröderna tala fullständigt som hedniska filosofer, an­	 märkte nu broder Antonius, en medelålders munk med energis­	 ka och livfulla drag. Om någon skulle höra oss, så hade vi icke	 långt till bålet, det är åtminstone visst!	 – Men nu hör ingen oss, invände Martin, och vad vi här	 säga är endast vad alla tänka.	 – Det var ungefär detsamma Hus också tänkte och därför	 kom han i elden, svarade Antonius.	 – Vem vet om inte Hus hade rätt? sade Martin.	 – Ja, vem fan vet? instämde Franciscus och höjde sin bägare,	 varpå en högljudd skrattsalva svarade och gav eko under de	 målade korsvalven.	 – Världen vill bedragas, nåväl, må hon bli bedragen, fortfor	 han uppmuntrad av bifallet. Påven i Rom har tjugo älskarinnor	 och ärkebiskopen i Uppsala har begått blodskam; men detta	 hindrar icke påven och ärkebiskopen att (mot erläggande av en	 så och så stor summa) skänka förlåtelse för begångna synder!	 Det är ju ett drag av ofantlig mänsklighet enligt formeln: jag	 förlåter mig själv, ergo måste jag förlåta andra.	 – Men Hus förlät man inte, genmälde Antonius.	 – Han ville inte ha förlåtelse, svarade Franciscus, och en	 gåva kan aldrig bli gåva om det inte finns någon mottagare.	 – Världen vill bedragas, sade du nyss, återtog Antonius; jag	 undrar om inte det är en gammal osanning! Skulle man icke	 rättare säga så här: världen är bedragen, alltså måste vi upp­	 lysa henne! Så mycket mer som världen betalar oss för att vi	 skola upplysa henne.	 – Nå, men göra vi icke det, svarade bokvårdaren Martin. Ha	 vi icke öppnat våra skattkammare för all världens folk? Ha vi	 icke lagt fram och slagit upp våra böcker?	 – Jo, invände Antonius, vi ha lagt fram de för oss ofarliga	 böckerna, men vi ha låst in de farliga.	 – Nå, men man ska inte låta barn leka med knivar.	 – Barn, nej! Men det här är frågan om stora människor.	 – Kan någon säga mig, avbröt Franciscus som var rädd för	 den vändning samtalet tog; kan någon säga vad som menas	 med att kunskapens träd var på gott och ont?	 – Jag tror, svarade Martin, att kunskapen gör människorna	 
	 gott därigenom att den gör dem mäktiga, och gör ont däri­	 genom att den gör dem – vad skall jag säga? – ont!	 – Jag tror, svarade Antonius, att med kunskapens träd på	 gott och ont, menades, att kunskapen bär både goda och onda	 frukter, ty vad som är gott för den ena är ofta ont för den andra.	 Antag att någon gick åstad och upplyste folket om att påven	 icke kan förlåta synder; den kunskapen skulle göra folket gott,	 men påven skulle icke kunna intaga och plundra det sköna	 Sicilien som han nu gör, ty han hade då icke fått några pengar	 till krigets förande; vi skulle icke heller mått gott som ha andel	 av uppbörden, men sicilianarne skulle må gott som fingo vara i	 fred och slippa få sina vingårdar nedtrampade av fiendens	 hästar. När nu därför den påvlige nuntien kommer hit om en	 fjorton dagar att sälja avlat för kriget mot hussiterna, så skulle	 det tillhöra oss att räcka folket den kunskapens frukt på gott.	 – Nej, nej, nu går Anton för långt, sade Martin, nu går du	 alldeles för långt. Man ska väl inte förråda varandra heller!	 Man ska hålla tillsammans! Tillsammans!	 – Inte ska man binda ris åt egen rygg, inte, hjälpte Francis­	 cus på. Är saken rutten så ramlar den av sig själv, och vi	 behöva inte knuffa på den.	 – Det vore ju ohederligt av oss att ange våra medbrottslingar	 då vi själva äro brottsliga, sade Martin.	 – Nå, men om andra göra det, invände Antonius.	 – Det blir en annan sak, svarade Martin.	 – Nå, men vad skola vi göra med honom, i så fall, återtog	 den frågvise Antonius.	 – Vi? Vi lyda befallning, sade Martin. Det är gardianen som	 får bestämma vad som skall göras. Och den som ren är kaste	 förste stenen!	 – Skulle man vänta på en ren, då blev aldrig någon sten	 kastad, vidtog Antonius.	 – Varför skall det kastas sten då? Är det så nödvändigt? Kan	 man inte leva utan att kasta sten? Nog kan jag det! Men vilja	 bröderna som jag, så gå vi ut i trädgården och kasta klot i	 stället. Aftonluften är sval och litet rörelse skall lugna blodet så	 att man kan sova i natt. Är någon som har något emot det?	 Det hade ingen något emot, och snart befunno sig konventets	 
	 äldsta ute i den öppna kägelbanan. Kloten mullrade och käg­	 lorna ramlade så muntert.	 Men ute på fjärden roddes lövklädda båtar hem från ut­	 flykter i det gröna. Unga flickor sjöngo och unga gossar spelade	 fiol; gamla män och gamla kvinnor lyssnade därtill och sågo	 vemodiga huru aftonsolen sänkte sig till nedgång.	 En båt går tätt förbi klostrets murar.	 – Jag undrar vad de helige männen göra därinne en så	 vacker kväll, säger en matrona.	 Det låter som de körde ved på en träbro, säger en gammal	 man.	 – Eller som de rullade dödskallar på ett plåttak, säger en	 ung man.	 – Så hemskt det låter, säger en ung flicka.	 – De stackarne ha inte för roligt, säger den gamla kvinnan	 och nickar bedyrande med huvudet.	 Nu ringer en liten klocka i Gråmunkakyrkan. De lövklädda	 båtarne stanna i farten; årorna vila; fiolerna tystna. Huvuden	 blottas, och böjas över korstecknade bröst. Den lilla klockan	 ringer så häftigt sitt bing-bing, som om hon hade bråttom, och	 då svarar en annan liten klocka i Svartmunka bång-bång som	 om den förstod vad gråmunkarne mena; och så tystna de på en	 gång och över gråmunkarnes höga stenmur stiger vespersången	 salve regina, hell himladrottning, sjungen av unga mansröster,	 och den far fram över vattnet och södra bergen giva genljud.	 Den gamla kvinnan torkar sina ögon och den gamla mannen	 lyfter ansiktet mot höjden som om han ville se de underbara	 tonerna.	 Men när sista ljudet förklingat, sänkas årorna och det börjar	 åter mullra och dundra inne i klostergården.	 – Tänk att de måste arbeta så sent på kvällen, säger den	 gamla kvinnan.	 – Jag tror inte att de arbeta, säger den unge mannen.	 – Vad tror du då? frågar den unga flickan.	 – Jag tror att de lymlarne spela kägel, viskar den unge	 mannen till den unga flickan.	 
	 
	 
	 
	 Vid Järntorget låg, bland flera andra, ett stenhus av två föns­	 ters bredd och fyra våningars höjd. Nedra våningen hade likväl	 endast ett fönster emedan det andras plats upptogs av porten,	 vilken var mycket smal och låg och öppnade inblicken i en lika	 smal och låg portgång. Ovanför porten satt inmurat ett av	 täljsten uthugget djurhuvud, som likaväl kunde ha tillhört en	 drake som en vessla eller en flädermus, men som höll ögonen	 vidöppna som om det spejade efter allt som hände ute på	 torget; och dess mun stod öppen som om det ville tala men icke	 förmådde få fram ett ord av idel förvåning. Vad som mest	 tycktes ådraga sig de stirrande ögonens uppmärksamhet var	 kåken som stod mitt på torget; denna utgjordes av en sinnrik	 sammangjutning av stupan eller pallen där mindre lagbrytare	 piskades och galgen där större sådana hängdes.	 Fönstret på nedra botten var ett bodfönster med en utslagen	 bräda, vilken tjänade som disk och på vilken voro utlagda	 alster av den boktryckarkonst som föregick den Gutenbergska	 eller den med rörliga typer. Dess alster bestodo i abc-böcker,	 bibliska tavlor i träsnitt med en kort text, kalendarier, kortlekar	 och dylikt. Alla dessa voro skurna i trätavlor och avdragna för	 hand utan press, och denna konst var idkad i Europa hundra år	 innan Gutenberg uppträdde. Som den var dyr och besvärlig	 hade den knappast kunnat tävla med avskrivarnes arbets­	 frukter och ansågs av dessa som en ganska ofarlig medtävlare.	 Innanför fönstret satt bodens ägare, Hans, med yrkesbenäm­	 ningen brevmålare, och utövade sin konst vid ett litet bord där	 han kunde överskåda disken och utan att stiga upp betjäna	 kunderna. Till skylt begagnade han en stång, på vilken varje	 dag hängdes ett nytt, oftast färglagt bildtryck, vilket ådrog sig	 lärgossars och pigors dagligen förnyade uppmärksamhet.	 Ibland var det syndafallet, ibland helige den och den med	 halstret, hjulet eller svärdet, men stundom kunde det också	 vara ganska världsliga bilder över någon dagens händelse i	 utlandet, vilken alltid mottogs av åskådarne med livligaste	 nyfikenhet.	 Denna morgon några dagar efter brevmålarens ovan om­	 nämnda besök i klostrets bibliotek, hade han uthängt ett bild­	 tryck föreställande två påvar som slogos om en stol och där­	 
	 under en folksamling ur vilkas munnar utgingo bandremsor	 med påskrift Anathema, det hela sålunda framställande de	 båda påvarnes strid om väldet och folket som bannlyser dem.	 En borgare gick förbi boden, fick ögonen på bilden, stannade	 och såg. Därpå sade han till brevmålaren:	 – Vad är detta för skändligheter?	 – Jo det är sådana skändligheter som övas av de heliga	 fäderna i Rom och Avignon, svarade Hans.	 – Jag frågar hur du kan tillåta dig sådana skamligheter, sade	 borgaren, som att rita vrångbilder av den heliga kyrkans över­	 huvud!	 – Det skall jag svara på längre fram, sade Hans.	 – Akta dig, du, hotade borgaren och gick.	 En stund efter kom den unge mannen som sutit i den löv­	 klädda båten bredvid den unga flickan. Han hette Nigels och	 var skrivare i rådstugan.	 – God dag Hans, sade han, vad har du för gubbar där? –	 Jaså heligheterna i Rom! Varför tar du icke våra heligheter här	 hemma?	 – Därför att jag tror det skulle skada saken om man angrep	 mannen.	 – Hur skall du kunna komma åt saken när det sitter en man	 på varje sak.	 – Vill du inte stiga in, sade Hans, och inte stå där ute och	 skrika!	 Nigels gick in i boden och satt snart på en pall bredvid Hans.	 – Har du hört att Ärkebiskopen har stulit domkyrkokassan	 också, sade Nigels.	 – Nej, det har jag inte hört, men annat otäckt har jag hört.	 – Nå, tror du att saken är hjälpt med att man uttalar sig i	 allmänhet mot stöld, tror du att det gagnar något att läsa opp	 sjunde budet i detta fall? Nej! Här gäller visa folket att hans	 helighet som dömer dödsstraff för kyrkostöld själv är en kyrko­	 tjuv, som folket skänker så gott som gudomlig dyrkan.	 – Har han verkligen stulit?	 – Ja han har icke allenast bekänt det, utan skryter med det.	 Han åberopar sig på en särskild moral för de utvalda som leda	 folkens öden, han påstår att de stå över de små borgerliga	 
	 lagarne, och att lagarne kunna tillfälligtvis upphävas för »högre	 ändamål». Vet du att gråmunkarne anlagt kägelbana, vet du	 att gardianen hemkommit och mässat för högaltaret i överlas­	 tat tillstånd, vet du att svartmunkarne ha ett underjordiskt	 varmbad i romersk stil och inköpt femtio fat äkta Yquem för	 den sista påskpenningen? Tala om det alltsammans, och du gör	 folket en tjänst som de skola löna dig för!	 – Med bålet! Nå det gjorde mindre. Men ser du, därtill	 skulle fordras en stor och oförvitlig man.	 – För det första finnas inga stora, ty vi äro alla små, för det	 andra finnas inga oförvitliga, ty vi äro alla skröpliga, för det	 tredje är du mindre skröplig än andra. Du har rymt ur klostret i	 Varnhem, det gjorde du rätt i, men du har aldrig begått någon	 låg handling.	 – Det har jag icke gjort, men jag vill icke döma för att icke	 själv bli dömd!	 – Här är icke fråga om att döma, här är blott meningen att	 jäva domarne, ty de hava satt sig upp och dömt, icke du!	 – Långa nätter har jag genomtänkt denna sak; jag hör	 stundom en röst som kallar mig, men jag finner mig icke värdig	 att stiga upp som en profet; därtill skulle vara en helig man.	 – Det finns inga heliga män! Och jag skall säga dig en annan	 sak: du borde känna dig brottslig då du tiger, ty den som icke	 anger det brott han är medveten om han är saker själv till	 brottet.	 – Men varför just jag?	 – Därför att du fått gåvorna! Tror du man fått gåvor för sitt	 eget nöjes skull? Men vad har du där?	 Hans hade under hela samtalet varit sysselsatt med att såga	 en graverad trätavla i småbitar.	 – Det är en ny uppfinning som troligen skall komma att	 gagna vår sak. Jag säger vår, Nigels, emedan jag tror på dig! –	 Ser du dessa små träklossar som jag sågat isär; när de ligga så	 här i en hög om varandra, då äro de icke farligare än en	 oordnad folkmassa, som kan trampas ner av några tjog ryttare;	 men ordnar jag dem i leder och ställer dem tillsammans som	 höra ihop, då bliva de fruktansvärda som en folkehär, och	 sätter jag så en fanbärare i spetsen med en röd och blå fana då	 
	 gå de i striden med mod och lust; och de skola alltid segra om	 de ha en god anförare.	 – Det är bokstäver, tror jag?	 – Det är bokstäver; av bokstäver bli ord, och orden tala ut	 tankarne.	 – Så enkelt! Och ingen har hittat på detta förr.	 – Man skulle ha funnit ut detta långt förut, om man behövt	 denna konst.	 – Var har du lärt den? frågade Nigels som blev eftertänksam	 och tummade sitt röda skägg.	 – Jag har lärt den på ett ställe, där man eljes är njugg på sin	 visdom; i Gråmunkaklostrets boksal. Och jag hörde på samma	 ställe huru glade avskrivarne blevo.	 – Varför glade?	 – Emedan de tro sig slippa skriva.	 – Skulle man icke behöva skriva mer då? Det vore härligt!	 Du skall gå till borgmästarn med den där uppfinningen så	 slipper jag sitta och skriva ut påbud och taxor. Det skall bli	 skönt!	 – Det skall jag också göra, men jag har andra syften och som	 jag menar större!	 En svartemunk gick förbi boden och stannade när han fick se	 tavlan med påvarne. Han kastade ursinniga blickar på Hans,	 som denne icke märkte, röck i en handvändning ner tavlan och	 var försvunnen.	 – Du, Nigels, fortfor Hans, du är ung, och troende, är du	 viss på att du alltid skall vara så varm och brinnande? Fruktar	 du icke att du skall se sakerna på ett annat sätt när du blir gift	 med den rike mannens dotter?	 – Jag? Aldrig! Och jag skall säga dig en sak till. I den strid,	 som jag manat dig att öppna mot en ruttnande kyrka som	 sprider läror dem prästerna icke själva tro på, har du alla	 upplysta borgare med dig, ja, jag vet att du har mäktiga vänner	 till och med i munkarnes egna leder. Jag träffar ibland en	 franciskan, som heter Antonius; han kan tala om saker ...	 Men, det är nog; gå fram du, och du skall se huru massorna	 skola ordna sig bakom dig och främst skall du se Nigels. – Här	 har du min hand på det! – Men nu måste jag gå, för jag ser min	 
	 trolovade komma uppe i brinken. Farväl!	 Nigels gick, men när han kom ut på gatan vände han sig om	 och fäste Hans’ uppmärksamhet på att tavlan var bortriven.	 Hans blev mörk, men tog genast in stången och hängde ut en	 ny tavla, av samma slag.	 Därpå satte han sig åter till sitt arbete och ordnade de små	 träklossarne i rader, vilka han lade på botten i en grund	 trälåda.	 Bakdörren till boden öppnades och hans gamla syster som	 efter hustruns död hushållade för honom och hans son, steg in.	 – Har den där Nigels varit här igen? sade hon. Jag hörde	 hans falska röst.	 – Nigels har varit här; men du skall icke vara avog mot	 honom!	 – Akta dig för den räven! Ni talade så hårt att jag hörde vart	 ord! Han menar nog nu vad han säger, men i morgon tar han	 alltsammans tillbaka. Den skall du inte lita på! Men, Hans, jag	 vet att vad du gör är rätt; och gör du rätt, så kan du gå dina	 ärenden ensam. Lid för Kristi skull, men lid icke för andras	 hämnd och icke för en kommande seger.	 – Så, så, gamla Karen, inte sådana ord; vi lida vad våra	 gärningar äro värda och därmed är den saken slut. – Vill du nu	 vara god och sitta här, medan jag går upp till borgmästarn på	 en timme eller par. Och håll ett öga på stångtavlan ty den har	 man ett gott öga till i dag!	 Hans bytte om rock och gick upp till rådstugan, där han	 snart träffade borgmästaren. Denne var en välvillig man som	 gärna ville, men icke kunde göra något för att upplysa folket	 om de villfarelser prästerskap och munkar bjöd ut såsom san­	 ningar. Han åhörde med uppmärksamhet Hans’ framställning	 av den nya uppfinningens fördelar och han lovade att genast	 söka använda den för rådstugans räkning. Därpå övergingo de	 till allvarligare frågor:	 – Det har försports klagomål över dina uthängda tavlor,	 sade borgmästaren; du måste vara försiktig.	 – Det kan jag icke.	 – Dina vänner säga att du skadar saken med dina ritningar.	 – Om folket kunde läsa skulle jag skriva böcker; jag måste	 
	 tala deras språk för att bli förstådd.	 – Du skall skriva böcker också.	 – Jag skall göra det!	 – Hans, vet du vad du går att möta?	 – Jag vet! Det är blott en sak jag fruktar. – Min son ...	 – Min vän! Du vet det hemliga broderskapets eder att bistå	 varandra; litar du icke på dem!	 – Stundom, stundom icke! Alla vilja att yxan skall gå, men	 ingen vill hålla i skaftet. Jag vill icke heller, men jag gör det	 ändå, mot min vilja. Jag känner huru de som stå bakom tränga	 mig fram, och jag sticker mig icke undan. Säg mig, du broder,	 om du anträffar en dråpare, åtnöjer du dig med att läsa upp	 dråpmålabalken? Tar du icke dråparen vid öronen och låter	 hänga honom? Eller kan du straffa dråpet på annat sätt. Finns	 dråp utan dråpare? Jag begär intet svar på denna fråga ty jag	 ställer den egentligen till mig själv. – Jag tänker som så! Det är	 i detta fall icke saken jag vill åt, ty kyrkan är i sig själv en	 gagnelig inrättning, nej det är just mannen, det är sakens	 dåliga handhavare vi skola åt. Jag vill icke säga att alla ärke­	 biskopar äro skurkar, ty då sade jag en lögn, utan det är före­	 varande ärkebiskop, blodskändaren och rånaren vilken ägnas	 gudomlig dyrkan, som jag vill utpeka; det är icke påven såsom	 kyrkans överhuvud jag angriper, ty kyrkan som samfund må	 äga ett överhuvud, nej det är Benedictus den och den, skörlev­	 nadsmannen, våldsmannen med titeln hans helighet som skall	 angripas.	 – Tror du att jag som domare känner mig glad när jag	 dömer någon till döden; och likväl, det är icke jag som dömer;	 deras brott hava dömt dem genom lagen och jag uttalar blott	 domen. Bödeln som utför dödsdomen är ingen mördare, men	 hans sömn är därför icke lugn.	 – Det är icke roligt att vara bödel!	 – Men någon måste vara det! Hela detta samfund som kallas	 den heliga kyrkan är en hydra med hundra huvuden, de nit­	 tionio växa igen men blott ett av dessa är dödligt; slå av det!	 Det sitter i toppen!	 – Jag skall! Och nu farväl! Tänk på min son; jag skall tänka	 på dina fyra och man må slita tungan ur min mun förr än jag	 
	 förråder någon!	 – Gå i frid broder! Vad vi hava lidit, som sett osanningen	 men icke vågat röja den, det känna endast vi; vad vi hava	 kämpat har endast himlen sett, och vad vi hava brutit då vi	 förtegat sanningen skall Gud förlåta oss. Men längre får det	 icke gå, ty då bli vi alla lögnare. Altaret är rett, offret är redo,	 folket väntar att elden från himlen skall tända det; ryck nu ner	 elden med dina händer och folket skall tro och varda frälst!	 Amen i Jesu namn!	 – Amen! sade Hans och gick.	 
	 
	 
	 Man hade förgäves väntat den påvliga nuntien hela hösten men	 nu i november kom han. Och han kom som en väldig herre av	 denna världen och hade ett följe på ett par hundra man till häst	 och en hel svärm med munkar. Stockholm hade klätt sig i	 festskrud; ut från fönstren hängde brokiga kläden, fanor vajade	 från husgavlarne. Kyrkorna stodo öppna, klockorna ringde,	 orgorna spelades, mässor sjöngos och rökelse brändes. Storkyr­	 kan i Stockholm var klädd i stor festskrud; ljus brunno på alla	 altaren och det mässades i alla kapell så att det lät som i en	 bikupa och röken stod så tjock som i ett pörte, att man endast	 såg helgonbilderna som i molnstoder. Tygblommor och granris	 prydde ljusstakarne och från de mörka valven hängde fanor	 med helgonbilder; högaltaret var klätt i rött, ty det var stor	 jubeldag. Kyrkans portar voro försedda med kungliga vakter,	 vilka skulle avhålla folket från helgedomen tills de med företrä­	 desrättigheter begåvade hade intagit sina platser.	 Först kommo skråen med åldermän och fanförare; de gingo	 barhuvade och hade ljus i händerna; därpå kom helga lekama­	 gille med en ofantlig monstrans, och varje samfund uppställde	 sig framför sitt kapell; så kommo svartebröderna eller domini­	 kanerna från sitt kloster bärande i spetsen en kristus på korset i	 svart trä och behängd med dok och de sågo ut som nattfjärilar	 med deras svarta och vita dräkter som fladdrade kring de gula	 vaxljusen; vidare gråmunkarne från Riddarholmen gråa som	 
	 malar; därpå kungliga följet i festdräkt, men kungen själv var	 borta i krig; sedan följde borgmästare och råd och till sist ändå	 mera vakt. När kyrkan var full, uppstämdes ett stort enstäm­	 migt – miserere, Herre förbarma dig.	 Och så trädde ärkebiskopen fram för högaltaret. Det var en	 femtioåring med ett likvitt ansikte; ögonen lågo inbäddade	 liksom i veckade svartblå hyenden och ner ifrån ögonvrån lupo	 mörka linjer; munnen var skuren som med en rakkniv och när	 den öppnades, lyste tandraderna så vita och spetsiga som på en	 varg.	 Sången tystnade och endast orgorna spelade ett brusande	 jubilate då pukor, trummor och basuner stämde in och från	 stora porten kom nu det påvliga sändebudet med sitt följe. Då	 steg ärkebiskopen ner och gick honom till mötes på gången; och	 när de möttes, föllo de på knä och kysstes; och ärkebiskopen	 reste sig först och utropade: Gören dörrarne höga och portarne	 vida att ärones konung må draga härin! Välsignad vare han	 som kommer i Herrans namn, Hosianna!	 Orgorna tystnade och ärkebiskopen höll sitt hälsningstal till	 Kristi Ståthållares apostel, som nu hade lytt frälsarens maning	 och gått ut i all land att förkunna sanningen och meddela	 syndernas förlåtelse. Den Helige fadern i Rom hade äntligen	 hört det lilla folkets i nordanlanden suckar efter delaktigheten	 av nåden i Kristo och skickat en av sina lärjungar att giva dem	 denna delaktighet. Därpå skildrade han de (inbillade) mödor	 och faror denna Herrans apostel haft att utstå på denna långa	 och farliga färd och slutade med ännu ett Hosianna!	 Det påvliga sändebudet svarade därpå och kallade ärkebis­	 kopen ett sanningsvittne, icke därför att han kallat honom	 (nuntien) en apostel, utan därför att han (ärkebiskopen) verkli­	 gen var ett sanningsvittne. Sedan utvecklade han orsaken till	 sitt besök. Den helige fadern och den heliga kyrkan var angri­	 pen av antikrister som under åtskilliga namn stuckit upp sina	 huven i Tyskland och detta oaktat man redan för femtio år sen	 omkring hade bränt ett av dessa huvuden som bar det namnet	 Huss. Den helige fadern hade med sorg sett den tidens otro som	 blåste lik en frostvind fram över hans vingård, och han hade	 gråtit blodstårar över folken, men nu hade han gripits av en	 
	 helig vrede och han skulle icke längre ha rätt att fördraga det	 med tålamod, utan nu måste han tukta dem med ris och	 skorpioner och han skulle träda med sina fötter på ormens	 huvud. Därför gick nu ett upprop ut till kristenheten att stå	 upp som en man och lägga av sina jordiska ägodelar för Kristi	 fötter och därigenom skaffa sig oförgängliga ägodelar i himme­	 len.	 Därefter gingo de båda prelaterna upp till högaltaret och	 stora gången blev tom, kantad på båda sidor av munkordnar	 och borgerskap. Nu gick priorn i Svartbrödra fram till nuntien	 och uppläste en hälsningsskrivelse som han sedan överläm­	 nade.	 Som det började bli långtrådigt uppstodo små halvhöga	 samtal mellan de väntande grupperna. Svartebrodern Andreas,	 kallad »den store fiskafängaren» och som vi lärt känna från	 hans morgonfiske utanför Gråbrödra vände sig till sin granne	 och viskade:	 – Tycker du att ärkebiskopen ser ut som ett sanningsvittne?	 – Jag tycker han ser ut som en brandvakt, svarade den	 andre.	 – Brandvakt!	 – Ja, han är så svart omkring ögonen.	 Nu gick gardianen i Gråbrödra fram med sin hälsning.	 Broder Martin bokvårdare kastade en blick utåt det släta	 stengolvet; lutade sitt huvud till broder Franciscus avskrivare	 och viskade:	 – Förträfflig kägelbana det här.	 Därpå skulle borgmästaren fram. Han gick med darrande	 steg och sänkta blickar. Som han icke kunde latin, hade han	 låtit skriva sitt tal på tyska. Han framförde nu stadens hälsning	 och förklarade att staden var mycket lycklig att få se en apostel	 som den så länge hade väntat på, och att staden skulle göra allt	 vad den kunde för att understödja sanningen i dess strid mot	 lögnen.	 Här såg han upp, men råkade att kasta blickarne åt sidan,	 och där blev han bakom en pelare varse Hans, som liksom	 besköt honom med eldpilar ur sina ögon. Det blev en kort	 stund alldeles tyst i kyrkan under det borgmästaren stod stum,	 
	 men ärkebiskopen kallade honom snart till mål igen medelst en	 torr hostning. Borgmästaren gick på. Borgerskapet som alltid	 varit konungadömets starkaste stöd skulle också bliva kyrkans,	 den enda saliggörande kyrkans väktare. Längre kunde han icke	 läsa, ty hans syn förmörkades. Överlämnande skrivelsen, bu­	 gade han och återvände till sin plats. Därpå stämde orgorna i	 och sången brusade igen; men det lät slappt och andaktslöst, ty	 man var trött och hungrig.	 – Vet du vad vi få till middan i dag? viskade Martin till	 Franciscus –	 – Syndernas förlåtelse, svarade Franciscus.	 – Det var en hund att stå och ljuga, den där borgmästarn.	 – Han var väl så tvungen.	 Jubilate, recordate, et earum potestate, ljöd sången under	 det kyrkotjänare buro fram den stora kistan, i vilken försam­	 lingen skulle offra till den heliga kyrkans försvar mot sanning­	 ens fiender och därför erhålla syndernas förlåtelse.	 Nu slogos portarne upp och vakterna släppte in allmänheten.	 Slagna av den lysande prakten, dövade av rökelseångorna,	 gripna av sången och orgorna och intagna av en helig skräck	 för Kristi apostel, som syntes vid ärkebiskopens sida längst bort	 i koret, föllo de ner på sina knän, jämrade och suckade och	 kröpo så fram hela den långa gången. Det var en rörande syn	 och de båda augurerna vid högaltaret syntes ett ögonblick	 skakade då de sågo denna ström av människosjälar av kvinnor,	 gubbar och barn välta fram mot dem, där de stodo vid foten av	 Kristi kors med penningkistan framför sig, men deras vana vid	 tempeltjänsten bakom förlåten satte dem snart in i stämningen	 och de rätade upp sig som om de voro tvenne gudabilder för	 vilka folket knäböjde och kistan vore altaret.	 I tre timmar vältade strömmen fram och släpptes ut genom	 den lilla kordörren; nuntien och ärkebiskopen voro vita som	 mässlinnet av trötthet och hunger, så att de stundom måste	 luta sig mot altarskranket för att icke falla, och de måste	 oupphörligt byta om fot för att folket skulle komma åt att kyssa	 dem.	 Sångarne hade tystnat av mattighet och endast orgeln upp­	 gav ännu några jämrande läten. Munkarne pratade halvhögt	 
	 och till och med borgarnes skrån hade tröttnat i andakten, ty	 de satte sig ner på trappsteg, pelarsocklar, murutsprång och	 vad de kommo åt.	 Slutligen hade vakten också tröttnat och portarne stängdes.	 Då syntes äntligen ett slut på strömmen. Man andades åter och	 kistan var full, så full att en diakon måste gå fram med ett	 bäcken att mottaga de återstående skärvarne.	 När sista tonen av orgel och sång förklingat och nuntien och	 ärkebiskopen föllo på knä för att göra den tysta bönen just då	 de skulle taga upp handklädet att dölja sina ansikten, råkade	 de i en sådan skälvan att de hoppade på sina knän, och de sågo	 den ena på den andra som om de icke trodde sina ögon. Ur	 deras handkläden hade på bönpallarne nedfallit tvenne pap­	 persblad på vilka stod att läsa med stora bokstäver: »Kan man	 köpa syndernas förlåtelse?» och därunder: »Det är lättare för en	 rik att komma in i himmelen än för en nål att gå igenom ett	 kamelöga.»	 Liksom fattade av samma tanke stoppade de papperen i	 fickan och vände sig därefter välsignande ut mot församlingen.	 Men då hördes ett ljud löpa igenom hela kyrkan som när	 vinden rör om i en torr lövhög; det frasade och viskade och var	 annan munk höll i sin hand ett papper som han tagit upp från	 golvet efter den avlägsnade folkströmmen och på vilket var	 tryckt: »Kan man köpa syndernas förlåtelse?» Ärkebiskopen	 och nuntien gingo in i sakristian. Då höjdes ute i kyrkan först	 ett sorl, det ökade till ett gny, och snart hördes skrik.	 Inom en halv timme var kyrkan tom. Men golvet var vitt av	 papperslappar.	 
	 
	 
	 När Hans kom hem om eftermiddagen satt hans syster i sin lilla	 kammare och sydde. Boden var stängd i anseende till den stora	 avlatsfesten, luckorna voro tillslagna och en brasa brann i	 spiseln.	 – Nigels har varit här, sade gumman.	 – Såå, svarade Hans. Vad ville han?	 – Han var mycket ledsen emedan han förlorat sin syssla.	 
	 – Har han förlorat sin syssla?	 – Ja, sedan påbuden numera tryckas, hade fem skrivare i	 rådstun blivit överflödiga. Man hade kastat lott om vilka som	 skulle gå, och lotten hade fallit på honom. Men vad värre var,	 hans blivande svärfar hade brutit trolovningen.	 – Stackars gosse! Intet gott som icke för något ont med sig.	 Den enes bröd den andres död.	 – Ja, du har alltid varit god mot honom, och han erkände	 det själv då han var här och lånade din trycklåda.	 – Lånade? Min trycklåda?	 – Ja, han sade att du hade givit honom lov.	 – Jag?	 Hans gick hastigt ut i boden och letade. Därpå kom han in i	 kammarn igen.	 – Jag har aldrig givit honom lov att låna den. Lyckligtvis tog	 han den mindre. Det var underligt att han kunde säga så?	 – Jaja! Du skulle aldrig trott honom, det var det jag sade	 dig. Nå var det vackert i kyrkan?	 – Slutet var gott!	 – Vi ha kanske icke sett slutet än!	 – Var är min son?	 – Han är hos grannen och leker!	 – Jag längtar efter honom.	 – Han skall strax vara här! Du ser så bedrövad ut, käre	 broder!	 – Jag är bedrövad in till döden, ty jag fruktar bördan blir	 mig för tung.	 – Tänk på Kristus.	 – Jag gör det, men mitt hjärta krymper i bröstet när jag	 tänker på mitt barn, och på dig!	 – Kära gossen, om din sak är rättfärdig, kan ingen dig	 fördärva, och jag vet den är rättfärdig. Har jag knarrat och	 varit svår mot dig så har det berott på att jag varit rädd om dig.	 Skulle det värsta hända nå, så har du dött för att de andras	 själar skulle vinna frälsning. Men Hans, var icke svag, ty	 mänskorna äro onda; visa icke, att du darrar, ty de skola säga	 att du ångrar dig, och tänk på att du snart kanske skall möta	 ditt barns mor ...	 
	 – Ja, vad skall hon säga mig då, när hon icke finner honom?	 Den gamla kvinnan reste sig och svarade med flammande	 blickar:	 – Hon skall säga så: du gick i den bittra döden för att rädda	 din son och allas söner från lögnens andar och därför skall du	 sitta vid lammets tron! Det skall hon säga!	 Hon gick ut och återkom med den åttaårige sonen som var	 helt röd av leken och icke gärna ville avbryta sitt nöje för att gå	 hem. Han satte sig purken i ett hörn och visade ingen benägen­	 het att hälsa fadern, och då denne strök håret ur hans panna	 och ville smeka honom röck han otåligt på axlarne och vände	 sig bort. Ett outsägligt smärtsamt uttryck i fadrens ansikte	 upprörde den gamla systern så att hon ville banna gossen, men	 fadren lugnade henne och sade endast – Den mänskliga natu­	 ren! Sådana ha vi alla varit!	 Och han gick in i den lilla boden och tände sin lampa. Nu	 skulle det ske! Här i den trånga kammaren skulle de små	 tropparne ordnas och ledas ut i det stora slaget. Han kastade	 av sig rocken och börja sätta upp, utan att hava manuskript, ty	 han författade på samma gång. I går hade han angripit saken, i	 dag skulle han angripa dess handhavare.	 Han arbetade till långt fram på natten utan att låta sig	 störas. Vid midnatt gick han ut i kammaren där gumman och	 gossen gått till vila. Där låg hans son och sov. Han drömde om	 sina lekar, ty han log och rörde armarne. Fadren betraktade	 honom! Grymma tankar, bittra förebråelser stego upp. Han	 mindes hur han med en linjal slagit dessa små stackars fingrar	 då de rört om på hans arbetsbord och förstört en hel natts	 möda. Vad han ångrade detta nu. Han böjde sig ner och kysste	 den lilla handen som tycktes rycka i några luftiga tömmar och	 köra ett lika luftigt spann av bevingade små rödmålade trähäs­	 tar från julmarknaden över en äng av blåa ullgarnsblommor	 genom en skog av julgranar med äpplen i.	 Därpå stoppade han ner täcket på sidorna och lade lakanet	 slätt under hakan; läste en tyst bön och gick in till sitt arbete	 igen.	 
	 
	 
	 
	 Samma nattmörker som insvepte det gamla stenhuset vid Järn­	 torget svävade också omkring Gråmunkaklostret. En kall nord­	 ostvind från Mälaren piskade snöflingor på de långa bygg­	 ningarne och kom en gammal gisten hornruta att bukta sig i ett	 litet fönster på den norra längan. Den lyste som ett glödande	 vargöga i natten denna rödgula ruta, ty innanför brunno ljus.	 Och vid ljusens sken satt inne i den lilla varma kammaren	 Nigels skrivare och tummade sitt röda skägg lutad över Hans	 brevmålares lilla trycklåda. Men han var icke ensam, ty vid	 hans sida stodo bokvårdaren Martin och avskrivaren Francis­	 cus och höllo var sitt glas glödgat rhenvin i händerna.	 – Jag ser intet möjligt sätt att komma åt honom, sade Nigels.	 Han är intet helgon, men han har icke begått någon låg	 handling.	 – Det är inte frågan om det nu, sade Martin. Hans har folket	 med sig, ty han har rätt, det är inte tu tal om det; här gäller	 blott att beröva honom detta anseende.	 – Det är sant, sade Nigels, men äro alla medel tillåtliga?	 – Alla medel äro tillåtliga...	 – Men mitt samvete tillåter mig knappast, invände Nigels.	 – Då är det icke långt efter avlaten, menade Franciscus.	 – Åh prata, sade Martin. Tiden är långt framskriden och i	 morgon måste han vara störtad. Till saken alltså! Vad skall	 man skriva? Lever han icke tillsammans med sin syster? Jo!	 Alltså skriv: han lever tillsammans med sin syster.	 – Men det är ju tvetydigt? invände Nigels.	 – Jag tycker det är tillräckligt tydligt! – Vidare! Han har	 lämnat klostret i Varnhem, det gjorde han rätt i förstås. Alltså	 skriv: han har blivit bortkörd från klostret och nu hämnas han	 med nidskrifter. – Vidare, kan man inte säga att han är hussit?	 – Jo nog har han läst Hus’ skrifter, sade Nigels. Men säger	 man att han är hussit, så kommer han på bålet.	 – Nåväl, kalla honom hussit; det är ett gott ord! – Men för	 att icke det skall se ut som vi ville hämnas på honom, måste	 folket uppviglas så att de taga första steget. Skriv att han	 förvarar kättarskrifter i sitt hem och att han har häxeri för sig.	 – Ja men det är fult, sade Nigels och tuggade pennan. De	 skola storma hans bod!	 
	 – Alldeles ja! Häxeri alltså. Skriv!	 – Ni äro sköna ni, sade Franciscus och värmde händerna	 framför brasan.	 Och de röda vaxljusen dem fromma människor skänkt för	 sina själars ro gräto blodröda tårar över gärningen som de	 belyste med sitt klara sken, de lyste på de smutsiga Iskariot­	 händer som skändade ett av människoandens vackraste fynd i	 bildningens stora sophögar, och det gråa rummet med dess	 damm och spindelnät fylldes av doften från vax och druva;	 vaxet som flitiga bin samlat på blomsterängar, druvan som	 solen pressat ur det hårda vinberget.	 
	 
	 
	 Novembersolen lyste på snöhöljda gator och torg morgonen	 efter den stora avlatsfesten. Hans satt i sin bod som vanligt,	 men såg trött ut; ett hemskt lugn lyste över hans ansiktsdrag,	 liksom hos en livdömd som vet att han skall dö, men icke vet	 när. Stenhuvudet ovanför porten var vitt av rimfrost och istap­	 par hängde från dess mun; kåken såg kuslig ut som vanligt;	 men folket som rörde sig på gatorna var livligare än eljest. De	 stannade i hörnen och samlades omkring någon läskunnig som	 högt föreläste ur ett pappersblad. Gruppen sorlade och upplös­	 te sig. Det kom en ny grupp, hörde och skingrade sig. Detta	 hände sig icke blott på Järntorget utan på nästan alla öppna	 platser, där man också hittade tryckta plakat, än liggande mitt	 på gatan, än uppslagna på knutarna. Att uppståndelsen var	 stor kan man döma av plakatets titel som hade denna lydelse:	 »Fullständig bevisning att 1:o Ärkebiskopen icke är något san­	 ningsvittne; 2:o att påvens sändebud icke är någon apostel; 3:o	 att den helige fadren icke är helig.»	 Där nu Hans satt vid sitt fönster, bultades på dörren, och	 omedelbart därpå steg husvärden in.	 – I morgon dag är du, Hans Brevmålare, härifrån med ditt	 och de dina!	 Hans såg upp, mindre förvånad än skrämd.	 – Varför då, om jag får fråga?	 
	 – Därför, svarade värden och lämnade honom ett plakat	 med dåligt tryck, men tillräckligt tydligt att förstås. Och han	 läste: »En sannfärdig historia om den erzförrädaren och Hussi­	 ten, som under det antagna namnet Hans Brevmålare lever	 tillsammans med sin syster, och för att hämnas det han blivit	 fördriven ur Varnhems kloster utgivit en kättersk nidskrift om	 de högsta tingen däri han förnekat Gud och de heliga sakra­	 menten.»	 Hans drog rocken omkring sig och kände att han frös in i	 bröstet. Detta hade han ändock icke förutsett.	 Då hörde han ett anskri inifrån kammaren, ett genom­	 trängande skrik som när en människa går ner sig på isen. Han	 sprang ut och fann sin syster liggande stel och stum på golvet	 och vid hennes fötter låg det ödesdigra plakatet. I ett hörn satt	 sonen ihopkrupen på en kista och stirrade framför sig som om	 han icke vågade gråta. Hans blev stående utan att kunna förmå	 sig göra något till systerns vederfående, och han förbannade	 den stund då han lärt henne läsa. Slutligen böjde han sig ner	 och lyftade på hennes hand; den var ännu varm och mjuk men	 pulsen hade stannat. Hans andra tanke var: vem skall vårda	 min son? Flera tankar hann han ej med, ty nu hördes ett dovt	 sorl utifrån torgsidan. Han gick ut i boden och blev nu varse	 huru en stor människomassa var samlad på torget. Alla talade	 på en gång och hade ansiktena vända mot bodfönstret. Det såg	 ut som en mörk vägg med ljusa fläckar och lysande punkter.	 Han gick fram till fönstret, men mottogs av ett anskri; han	 lutade sig fram över disken och gjorde ett tecken att han ville	 tala. Det blev ett ögonblicks tystnad.	 – Vad söken I? frågade han med skälvande stämma.	 Ett nytt anskri besvarade hans fråga. Han sökte igenkänna	 några av anförarne för upploppet men det var mörker och	 oreda för hans öga. Plötsligen tycktes en rörelse uppstå i mas­	 san och fram trängde sig en hop mest unga män vilkas ansikten	 han väl kände som sina vänners. Men dessa blickar som förut	 mött hans med förtroende och tillgivenhet sprutade nu eld, och	 dessa händer han så ofta tryckt som bekräftelse på gemensam­	 ma löften, lyftades nu hotande mot honom. Den yngste av dem,	 vars ansikte glödde av förtrytelsens hänförelse trädde ända	 
	 fram till disken och sade med halvhög röst:	 – Förrädare, du har oskärat vår heliga sak med dina orena	 händer. Du gjorde oss till redskap för din hämnd, munk, och	 du har varit en falsk profet, blodskämmare!	 – Det ljuger du, svarade Hans! Jag har straffat, men icke	 hämnats, och försynen har icke mycket att välja på när hon	 söker sina straffredskap bland svaga dödliga. Fråga himlen	 varför han icke begagnar sin eld, sin flod, sina jordstötar, när	 han vill väcka; det vore kanske klokare, ty då skullen I tro! Och	 mot dem vore lögnen och lögnens fader vanmäktige vilka nu	 hava segrat! Trodden I Jesus Kristus när han steg fram och	 avslöjade fariséer och skriftlärde? Nej ni hängde honom på	 kors, sedan I satt lögnen till hans domare! Tron I då att Hans	 Brevmålare begär bättre öde än han?	 Ett nytt skrik och ett enstaka utrop hördes genom skriket:	 – Han liknar sig vid Kristus, den hädaren! Stena honom!	 Och nu böjde sig hela den mörka massan ner mot marken	 som säd i åskregn, för att leta stenar, men snön hade lagt sig	 tjock över stenläggningen och folkets fötter hade trampat den	 hård. Men raseriet gjorde uppfinningar och nu sparkade man	 lös istappar från fönsterbräden och rännor, och man bröt ner	 diskar, skyltar, portvreden.	 Hans störtade ut i kammaren och tog sin son på armen för	 att fly ut genom gårdsporten. Men då kom den tanken hastigt	 över honom, att om han flydde skulle ingen tro på hans sak,	 och han skulle därigenom giva sig själv orätt. Han tog sonen	 med sig och återvände in i kammaren.	 Men då erfor han i ett ögonblick en känsla som om huset	 störtat in över honom, och genom det dövande braket trängde	 ett skrik från sonen som träffats av en istapp i ansiktet. Hans	 kände den späda kroppen spritta och rycka i alla leder och	 därefter bli stel och tung som en träbild. Fly ville han ännu	 icke, men han ville icke heller lämna det käraste i rövarhänder.	 Han riglade dörren, tog sonen och lade honom på sin säng,	 packade kuddarne över hans ansikte och kastade sig med sin	 kropp över honom som om han ville skydda honom mot ett	 ramlande tak.	 Där fanns han slutligen liggande när vakten bröt opp dörren;	 
	 och när dessa trädde in och Hans såg att det icke var hans	 vänner, tackade han Gud att han råkat i fiendehand, och bad	 om ett ögonblick för att taga farväl av sina käraste. Sedan han	 förvissat sig om att de båda han mest älskat icke hade något	 vidare att frukta för människors ondska blev han lugn, och med	 glädje överlämnade han sig åt knektarne.	 
	 
	 
	 I slottsskrivarstugan satt den för sina berömliga gärningar till	 slottsskrivare utnämnde Nigels och renskrev en stadga utgiven	 av konung och råd. Stadgan innehöll ett nådigt förbud för	 enskild person att utan konungens särskilda tillstånd begagna	 den nya uppfinning som kommit från Tyskland och om vars	 nytta man tvivlade, då densamma förmått giva anledning till	 det grymma missbruk de senaste dagarne bevittnat (här åsyf­	 tades Hans’ skrivelse mot ärkebiskopen och icke Nigels’ mot	 Hans).	 Överskrivaren satt mitt emot Nigels vid samma bord och såg	 efter att Nigels skrev, och borta vid spisen satt översteskrivaren	 och såg efter att överskrivaren bevakade Nigels.	 – Var tänker du få plats? frågade överskrivaren Nigels.	 – Jag vet inte om jag får någon alls, svarade Nigels, men jag	 hade tänkt få stå mellan vakten.	 – Om du vill, kan du få min vindslucka, sade överskrivaren;	 där kan du se bättre än någon, och fönsterna har jag lovat bort	 som du vet.	 Nigels tackade och lovade infinna sig i så god tid på tredje­	 dag jul att han vore hos överskrivaren vid Järntorget, innan	 vakten anlänt och portarne stängdes, ty det var på Järntorget	 Hans Brevmålare skulle brännas.	 
	 
	 
	 Dagen före julafton syntes borgmästaren gå över Norrebro och	 styra sina steg åt Sankt Jakobs kyrka till. Det var mycket kallt	 
	 och snön gnisslade som syrsor under hans fötter. Folk vände sig	 om och undrade vart borgmästarn skulle gå. När han kom till	 ränniln vid sluttningen av Brunkeberg, stannade han och såg	 sig försiktigt omkring, och då han trodde sig obemärkt, gick	 han hastigt in på en gångväg mellan de små kålgårdarne och	 stannade framför en mycket prydlig rödmålad stuga som var	 omgiven av en liten täppa. Utanför grinden stod en stor	 skrindsläda lastad med björkrisknippor och högst uppe på	 lasset låg en julgran.	 Borgmästaren knackade på dörren och ut steg en liten torr	 gubbe med ett mycket välvilligt utseende.	 – För all del, Herr Borgmästare, stig på, stig på, och stå inte	 därute i kylan.	 Borgmästaren ryggade och ville icke gå in. Han pekade på	 lasset och sade: det är således detta?	 – Det är detta! Och det är riktigt rart björkris ändå som vi	 hämtade i Solna, och så tog jag den lilla granstumpen åt	 barnen med detsamma, så den hör inte dit! Och granveden är	 upptagen vid hamnen nedanför järnvågen, sex kvarters	 bryggved, efter halvtannat öre famnen, torr som en spån och	 kransågad i höstas.	 – Det är bra, sade borgmästarn. Men hör nu på vad jag	 säger dig! Ved och ris brinna nog bra, men vi måste i föreva­	 rande fall och i anseende både till att det är jul och att det	 romerska sändebudet är här, göra något utom det gamla van­	 liga. Det måste bli ett riktigt grant bål, något som är för ögat	 också och gör ett intryck.	 – En riktig julbrasa, inföll den välvillige mannen och knep	 med ögonen som om han ville se efter vad borgmästarn verkli­	 gen menade.	 – Som du vill kalla det. Tag alltså och laga till som jag säger.	 Två lass halm underst.	 – Råghalm eller vad?	 – Det är likgiltigt. Vidare fem pund svavel väl utbrett mel­	 lan halmen – – – 
	 – Så att det inte syns! Jaha!	 – Riset därnäst! Veden travas sedan i de fyra hörnen och	 mellan travarne sätter du två tjärtunnor på var sida. Sedan får	 
	 du taga sex man till hjälp så att alltsammans tändes på en	 gång.	 – Det där låter bra, men jag tror aldrig att husen hålla ut en	 sådan hetta! Åtta tjärtunnor?	 – Det är ju stenhus som du minns!	 – Jaja! Det är väl! Men han hinner bestämt inte tala ett ord	 förrän han är kvävd och folket tycker alltid om att de talar litet	 först.	 – Han är just förbjuden att tala och därför ha vi halmen och	 svavlet. Nu gör du som jag säger och ingenting vidare. Har du	 förstått?	 Han hade förstått.	 – God jul och farväl, sade borgmästarn och gick.	 Bödeln bugade och blev stående på förstugukvisten.	 
	 
	 
	 Tredjedag jul gick in med stark köld och klar luft. Järntorget	 hade förändrat utseende. Galgen var borttagen och i dess ställe	 ett ofantligt bål upprest omkring en påle. Gatumynningarne	 voro besatta med vakter och alla till torget ledande gator voro	 fyllda med folk. Husens portar voro stängda, men i fönsterna	 sutto rådets och de förnämes fruar och döttrar klädda i päls­	 verk, ty de med Marienglas och horn försedda fönsterbågarne	 voro urtagna för att icke skymma. På taken sutto borgare med	 hustrur, barn, gesäller och pojkar och hade matsäckar och	 flaskor med sig för att kunna hålla ut den långa väntan och	 kölden. Innanför spetsgården gick bödeln med sina sex dräng­	 ar, alla rödklädda och försedda med elddon och sköre.	 Torget var mycket trångt så att man kunde höra från ena	 sidan vad som sades på den andra.	 – Hör nu, sade en barberargesäll som satt högst uppe på en	 trappgavel, och blåste i händerna, om ni inte gör eld snart så	 går jag min väg, för här fryser jag fingerna av mig. Och det	 skrattades på alla tak som av en svärm skator, men fruarne i	 fönstren höllo sina pälsmuddar för ansiktena.	 Uret i järnvågen som låg på östra sidan av torget slog nu	 
	 tolv. Orgeln i Svartmunkaklostret i norra brinken började spela	 men man hörde endast basarne för sorlets skull.	 Nu öppnades en vindslucka uppe i gaveln till överskrivarens	 hus och ut stack ett rödskäggigt huvud som tillhörde Nigels	 slottsskrivare.	 – Tänd inte eld på vindskontoret, skrek en sadelmakare från	 taket mittemot, anspelande på det röda skägget, och nu hälsa­	 des Nigels med ett skratt och en uppmärksamhet som synbarli­	 gen retade honom, ty liksom för att trotsa hånet kröp han ut	 med halva kroppen och tittade uppåt himlen efter vackert	 väder. Då föllo hans ögon på en hissbjälke vilken var inmurad i	 väggen ovanför luckan. Hans fåfänga var väckt och för att	 ådraga sig en mera hedrande uppmärksamhet beslöt han göra	 ett vågstycke. Med en icke vanlig vighet fattade han om bjälken	 och svingade sig upp så att han blev ridande gränsle på den­	 samma.	 Ett sorl av bifall hördes från takåsarne och fruarne viftade	 med näsdukarne, men detta väckte sadelmakarens avund:	 – Hör du, skall du rida trämärr i den här kylan, föll han in.	 Men Nigels lade armarne över bröstet och lutade sig med	 ryggen mot väggen.	 Nu öppnade vakterna spetsgården och gråmunkarne tågade	 upp. Martin och Franciscus hälsade uppåt fruarnes fönster.	 – Det var djävulen vad hon är vacker fogatens fru, sade	 Martin.	 – Ah, det vet jag visst, det är bara pälsmössan som klär	 henne i dag, ty hon har ful panna, och den gömmer hon,	 svarade Franciscus.	 – Det blir kallt att stå här, sade Martin och stoppade in	 händerna.	 – Ärkebiskopen kommer inte hit, sade Franciscus och stam­	 pade med fötterna.	 – Han håller sig nog varm ändå, sade Martin.	 Ljudet av trummor hördes dovt från Västra allmännings­	 gatan. En rörelse uppstod bland knektarne, och åskådarne	 sträckte sina halsar för att få se något. Ljudet kom närmare;	 knektarne öppnade ledet och den livdömde syntes. Över hans	 rock hade man dragit en gul linneklädnad med påsydda röda	 
	 eldslågor; på hans huvud satt en hög mössa av pergament på	 vilken var målat med stora bokstäver Hereticus (Kättare).	 Bakom honom kommo svartbröder med beslöjade ansikten; de	 buro ljus och kors. Efter dem följde borgmästare och fogat samt	 knektar. När spetsgården var sluten, leddes Hans upp på bålet	 och bands med kedjor vid pålen. Därpå framträdde fogaten och	 läste upp domen. Hans var mycket lugn och hans blickar voro	 vända inåt så att han icke syntes tänka mera på den synliga	 världen.	 Trummorna rördes, bödeln och hans drängar slogo eld. I	 nästa ögonblick började små blå lågor hoppa omkring den	 livdömdes fötter. Han lyfte huvudet, hostade kort, föll tillsam­	 man och blev hängande kvävd av svavelångorna.	 Ett sorl av ovilja och missräkning lopp igenom åskådarho­	 pen. Eggade av raseri och som på ett givet tecken kastade	 svartmunkarne sina brinnande ljus på bålet. Halmen flam­	 made upp, risknipporna sprakade, tjärtunnorna fattade eld och	 under takbefolkningens jubel fylldes hela torget med en pelare	 av eld och rök. Men jubelskriet besvarades med ett förfärligt	 anskri från Nigels på bjälken. Vinden hade kastat lågorna åt	 hans sida och när han skulle rädda sig in genom vindsgluggen	 var den stängd; till takåsen nådde han icke och han blev	 hängande på armarne i hettan; det våta skinnet på hans långa	 stövlar knorrade sig och klämde hans tår som i ett skruvstäd,	 halsspännet på hans kappa brände honom och hettan pressade	 ögonen ut ur hans sotade ansikte; det röda skägget sveddes och	 naglarne lossnade; han släppte slutligen med ett anskri sitt tag,	 och föll törnande med huvudet mot skyltarnes järnstänger.	 Men nu hade ingen tid att tänka på den som var död när han	 kom ner. Hettan hade blivit oerhörd. Liket av den brände	 kättaren hängde som en svart massa i de glödande järnked­	 jorna, granveden hade fattat eld, vinden kom stötvis och so­	 pade ut stora moln av gnistor och rök. Munkarne som stodo	 närmast ville fly, men husens innevånare hade redan störtat	 från fönstren och ingen kunde öppna portarne; knektarne stodo	 orörligt packade av de ofantliga mänskomassor som fyllde de	 tillstötande gatorna och icke kunde vika; elden blev allt star­	 kare och nödropen ljödo högre. De närgränsande husen bör­	 
	 jade kola, skyltar tändes, och uret i järnvågen vars linor krympt	 av hettan började surra och slå timmarne som om domens dag	 skulle nalkas och tiden gå ut, stenhuvudet ovanför Hans brev­	 målares port sprang sönder med en knall; taktegel sprucko och	 kalken lossnade från väggarne. När elden saktade och knek­	 tarne äntligen med sina lansar stuckit sig en väg genom folkho­	 pen för att rädda munkarne, var den smutsiga snön täckt med	 döda och döende med gråa kåpor och svarta kåpor.	 
	 
	 
	 Men folket som sedan samlades på krogarne för att språka om	 händelsen talade hit och dit.	 – Det var synd att inte ärkebiskopen kom med!	 – Troligen osade han bränt horn.	 – Synd om gråryggarna ändå som blevo stekta till middan.	 – Synd om dem? De tände ju själva på! Nej, då var det mera	 synd om brevmålarn. O! sådana spelkort han gjorde. Ni skall	 se att ni kommer nog att sakna honom!	 
			 Utveckling.	 
	 
	 
	 
	 
	 
	 
	 
	 
	 Aprilsolen steg, och snön smälte på landhöjderna omkring	 Mälaren; åarne svällde och sprängde, störtade ner mot sjön och	 lyfte istäcket som dånade och knakade tills det sprack; vinden	 sätter sig mot iskanten och tar spjärn, bänder upp den några	 tum, och små befriade vågor hoppa och skvätta i råken och de	 gnaga på iskanten tills de få andrum; och då komma de stora	 vågorna upp ur djupet och de lägga sig med hela sin tyngd på	 isflaket som sjunker; vaken vidgas, fjärden växer, och så bär det	 hejdlöst av ut, ut, emot havet.	 Men det risslar och rasslar under Norrebro och det knastrar i	 bropålarne och isen tornar sig som en mur, den brovaktarne	 angripa och slå sönder med bilor och hakar; och stadens borga­	 re gå ut och se på islossningen. Men strömmen är redan	 uppfylld med segelfartyg: holländska koffar med kläden, lübska	 med öl, franska med vin och spanska med kryddor och ädla	 metaller från den nyupptäckta världen på andra sidan havet;	 några danskar synas ej till, ty de ha ännu icke hunnit hämta sig	 från grämelsen att ha blivit utdrivna ur de nordiska rikenas	 förbund. Uppe i staden är liv och rörelse; människorna kräla	 som myror vilkas stack man rivit om; ryttare och knektar vimla	 och på murarne arbeta stadens svenner; på slottet fladdrar	 vasarnes tecken och i rådstugan håller den unga konungen	 rådslag. Det surrar och bullrar i den nyvaknade staden så att	 måsarne som haft sitt stilla vinterfiske i strömmen finna det	 vara på tiden att resa till lugnare trakter, och de fatta sitt beslut	 oåterkalleligt när kanonerna börja spela från alla fartygen och	 det svarar från slott och murar. Och de lyfta sig på snabba	 vingar, kasta en forskande blick uppifrån på spaniefararn och	 hans sällsamma laddning som lossas vid bron, på holländarens	 
	 nya segel, på fransmannens nya master; och så flyga de en lov	 över hamnbryggan nedanför slottet och där skåda de männi­	 skor i nya kläder, underliga utskurna kläder och halskragar	 som fat, och mänskorna ha fått nya ansikten, ty de se gladare	 ut; ny var den målade äreporten genom vilken förtryckarne	 drevos ut och befriarne tågade in, dess granna slingor av	 solrosor, druvor, påfåglar och änglar voro litet urblekta och	 urtvättade av vintersnön, men det var ändock för mycket nytt	 för de gamla måsarne, och därför reste de till lugnare trakter,	 därför sträckte de upp i Mälaren där de visste av en liten holme	 inne i Gripsholmsviken som ännu hade allting på det gamla	 goda viset. Där stodo alarne alldeles likadana som i måsarnes	 ungdom, ty dessa kunde icke se att träden vuxit, vitmossan på	 berghällen där de lade sina tre ägg var likadan, sandhavren,	 gåsgräset, lysingen och fackelblomstret voro sig lika, här	 stördes man icke av något kanonbuller, några spaniefarare,	 äreportar, intåg, här var så tyst att man på sin höjd kunde i	 lugnt väder höra fiskaren i ökstocken tala vid sin gumma när de	 voro ute med näten, men då talades aldrig om annat än fisk och	 det kunde måsarne gott lida.	 Man skulle ändock haft anledning vänta mera buller här­	 inne, när man såg det gamla slottet och det nya klostret på	 stranden. Men slottet var övergivet och klostret beboddes av	 mänskor som icke brydde sig om denna världen och icke heller	 önskade att världen skulle bry sig om dem. Detta var visserli­	 gen mycket själviskt, men som det bidrog till lugnets bibehål­	 lande så var därom ingenting att säga, av dem åtminstone,	 vilka älskade lugnet såsom måsarne nu gjorde.	 
	 
	 
	 Kartusianerklostret pax Mariæ eller Marias frid var en sällsam	 företeelse i svenska klosterhistorien. Anlagt vid den nya tidens	 ingång då knappt någon mera trodde på munkliv eller lära,	 befolkades det med ledamöter av den strängaste orden som	 funnits nämligen kartusianerna. Dessa voro väldiga världsför­	 
	 aktare och ansågo livets uppgift vara att strida för andens	 frihet. Och de stredo. För att hålla kroppen i styret buro de	 tagel i stället för linne; åto endast bröd och grönsaker, emedan	 de ansågo köttet vara inkommet i bruk efter syndafallet, då	 mänskorna också förföllo till vilddjur, och de drucko endast	 vatten. Icke desto mindre funno de nödvändigt att minska	 kroppens övervälde genom att trenne gånger om året anbefalla	 allmän åderlåtning, vilket hade till följd att klosterinnevånarne	 gingo omkring som levande lik och knappast förmådde tala.	 Men detta var icke heller av nöden då regeln förbjöd högljudda	 samtal och själva gudstjänsten förrättades tyst, ja böner och	 mässa, från vilken senare all sång var utesluten, verkställdes	 under tystnad och orgel och klockor voro alldeles bannlysta.	 Dessa munkar åtnjöto stort anseende av folket och de visade	 också en stor och hos den tidens klosterfolk ovanlig ringaktning	 för jordagods. De hade sålunda fått det halvt förfallna slottet	 Gripsholm med åkrar och djurgård och trägårdar, men de hade	 stängt slottets salar och endast behållit ett par av de sämsta	 rummen; de hade släppt ut djuren ur djurgården och låtit rota	 ut alla överflödsväxter ur trägården som endast begagnades till	 uppdragande av läkedomsörter, varmed de kostnadsfritt för­	 sågo traktens sjuka. De voro sålunda i alla avseenden så goda	 Kristi lärjungar som någon kunde bli, och de voro inga lät­	 tingar, ty de hade icke tjänare utan gjorde alla sina sysslor	 själva.	 Vi finna dem således en aprildag sysselsatta med att hugga	 upp isen på klostrets gård. Det går icke fort, ty dels måtte	 tagelskjortan strama i armhålen, dels måtte blodbrist och den	 starka vårluften hava medtagit deras krafter; de flåsa så att de	 tunna kinderna falla tillsammans och avteckna käkar och tand­	 rader och de stanna då och då för att hosta ut. Solen bränner,	 men de frysa och kallsvetten som sipprar från deras ansikten	 framställer dem som en hop sjuklingar. Framför kyrkdörren är	 en grav uppkastad och vid dess brädd står en tom likkista,	 onödiga påminnelser om vad som väntar. Inne i kyrkan håller	 en broder en stum mässa för stumma bröder, och man hör	 endast huru bladen i den stora boken vändas och huru det	 frasar i kläderna vid bugningar och knäfall. Kyrkan saknar alla	 
	 yttre prydnader utom ett svart kors på högaltaret, men i Ma­	 rias kor är en stor brädtavla uppsatt på vilken skall framställas	 bebådelsen, den enda målning som kommer att få finnas.	 Konstnären som måste hämtas utifrån klostret håller på att	 bereda sig till det heliga värvet genom sträng botgöring och	 försakelse. Täta överläggningar huru ämnet skall behandlas	 hava skriftligen hållits mellan bröderna och Botvid Målare har	 råkat i en svår anfäktelse med sig själv huru han skall framstäl­	 la den heliga jungfrun i det hemlighetsfulla ögonblick då hon	 mottager änglahälsningen Ave Maria gratia plena, och blir	 underkunnig om sitt välsignade tillstånd. Botvid var visserligen	 en ung man av fromma seder, men det visste han väl att utan	 en man och en kvinna blev intet mänskligt fött. Han måste	 därföre å ena sidan fasthålla det naturliga i förloppet, men å	 andra sidan icke glömma underverket, eller det onaturliga, och	 det var genom uttrycket i jungfruns ansikte han skulle söka få	 fram det högsta osinnliga parat med det sinnliga. Detta hade	 han dock sparat till sist och börjat med ängelen. För att icke	 draga in något från den omgivande verkligheten hade han i	 stället för landskap och byggnader upptagit det gamla sättet	 med guldgrund som förlänade figurerna en översinnlig glans,	 lösgjorde dem från störande tillfälligheter, samt höll dem svä­	 vande i ett grundämne som icke var luft eller jord utan idel ljus.	 Enligt bibelns ord skulle det vara ängelen Gabriel som sändes	 av Herren att bebåda Maria hennes blivande lycka. Som alla	 änglar vilka förekomma i skriften äro nämnda vid mansnamn	 hade Botvid icke tvekat att framställa denna i mans skepelse;	 men detta hade ådragit honom skarpa tillrättavisningar på	 griffeltavlan, ty änglarne som stå över alla sinnliga förhållan­	 den hava intet kön, och för övrigt gick det icke an att på samma	 tavla framställa en man ensam med en jungfru i synnerhet då	 han skulle framföra ett så grannlaga ärende. Ängelen fick	 således det man-kvinnliga utseende som utmärker änglar. An­	 siktet var en ynglings, håret en kvinnas, armar och ben, så	 mycket som kunde skönjas genom dräkten, en ynglings, men	 bröstet hade en svag höjning och höfterna började svälla strax	 vid veka livet. Vingarne voro som vanligt fästade utanpå klä­	 derna och tycktes utgöra en del av desamma. I ängelens hand	 
	 hade han målat kärlekens blomma, rosen, men den röda färgen	 misshagade de helige emedan den påminde om kött, och blom­	 man erinrade förövrigt om hedniska kärlekssagor. Nej, en lilja	 skulle det vara, en vit lilja, oskuldens och renhetens sinnebild.	 Botvid målade en vit lilja och var mycket glad åt den verkan de	 sex saffransgula ståndarknapparne gjorde, ty det var icke	 många tillfällen till färgverkan i de vitklädda figurerna. Men	 när han dagen därpå kom in i kyrkan för att återtaga sitt	 arbete, såg han att man strukit över ståndarne och lämnat den	 öppna kalken tom. I någon utredning av frågan hade munkar­	 ne icke velat inlåta sig och Botvid trodde att detta härrörde av	 några troslärans hemligheter som ej fingo röjas.	 Emellertid hade han ängelen färdig, och stod nu i beredskap	 att lägga hand vid jungfrun. En sträng fasta, nattvak och	 andaktsövningar hade försatt honom i ett uppskakat tillstånd	 och han kunde ligga i timmar under bön i den kalla kyrkan,	 anropande den heliga jungfrun att hon måtte uppenbara sig ett	 ögonblick och visa honom sitt himmelska anlete. Men uppen­	 barelserna uteblevo, och Botvid ansåg sig icke nog värdig att	 med pensel och färg för människor, som voro heligare än han,	 tyda de himmelska hemligheterna. Hans sinne var alltför upp­	 taget med jordiska ting, vartill i synnerhet det bidrog att han	 måste bo utom klostret, och han sålunda icke kunde underlåta	 att träffa och samtala med andra människor. Han hade nämli­	 gen fått sin bostad sig anvisad i det gamla huset, där en	 världslig slottsvaktare med en enda dotter voro hans grannar	 och vilka han ofta träffade ehuru han hade sin mathållning i	 klostret och endast var i slottet om nätterna.	 Botvid hade tillbragt sin barndom i ett hem bland tre bröder;	 någon syster hade han aldrig haft, varigenom umgänge med	 unga flickor för honom försvårats. En naturlig blyghet nekade	 honom att söka kvinnligt sällskap varav han så småningom	 intogs av en viss fruktan för det andra könet. Han ville så gärna	 närma sig dem, men han vågade icke. Genom denna obekant­	 skap med den andra hälften av mänskligheten, växte hos ho­	 nom höga tankar om deras företräden och han erfor alltid vid	 åsynen av en ung flicka en känsla såsom han befunne sig inför	 ett högre väsen. Portvaktens dotter som var den enda kvinnliga	 
	 varelse han såg om dagarne, hade gjort ett fruktansvärt intryck	 på honom. I bland vågade han icke hälsa henne, och han såg	 på henne endast då han stod osedd uppe i sitt kammarfönster	 och hon befanns nedanför i trädgården. Men när han själv gick	 ut ur slottet för att besöka klostret och han visste att hon stod i	 sitt fönster, då röck det i benen på honom och hans gång blev	 osäker, så att han måste ta märke på en grindstolpe för att	 komma rakt fram dit han skulle. Hon ägde icke någon ovanlig	 skönhet men hon var behagfull, dock ansåg Botvid henne som	 det skönaste han sett och hon uppfyllde hans sinnen både då	 hon var närvarande och då hon icke var det. Därav hans	 anfäktelser då han låg på stengolvet i kyrkan och bad den	 heliga jungfrun uppenbara sig i synlig måtto. Ty mitt ibland	 molnen syntes ett litet ansikte med fast vit hy, en lätt skuggning	 över munnen och långa svarta ögonhår som till hälften dolde	 ett svart öga.	 Det började emellertid att lida framåt våren och arbetet stod	 alldeles stilla. Munkarne visade tecken till otålighet. Botvid	 ökade fastorna och lät öppna ådern. Blodförlusten gjorde ho­	 nom sjuk och han måste gå till sängs, fick en feber och yrade.	 Då förlorade munkarne tålamodet och skickade till Stockholm	 efter en ung målare som nyss kommit ifrån Italien där han lärt	 under de störste mästare som där funnos. Men han kunde icke	 komma förr än i maj månad emedan han hade några väggar att	 måla på slottet. Undertiden blev Botvid så frisk att han kunde	 gå ut. Munkarne som tyckte synd om honom lovade att han	 skulle få biträda den väntade mästaren och stanna så länge	 som arbetet varade.	 En varm vårkväll gick Botvid i trädgården och drömde.	 Solen var just i nergående och viken låg som en spegel. På	 trädgårdssängarne blommade saffran och liljor; liljorna doftade	 starkt och gjorde honom rusig. Han kom att grubbla över	 munkarnes hemlighetsfulla beteende med ängelens lilja. Varför	 skulle man stympa vad Gud skapat? Hade Gud skapat något	 syndigt? Han beundrade trampgräsets natur som sökte de mest	 ofredade platser där fötterna trådde det. När han så gick	 framåt gången som ledde ner till bryggan hörde han steg	 bakom sig på sanden. Han vände sig om, men blev så häpen att	 
	 benen sveko honom, då han såg slottsvaktarens dotter komma	 rätt emot honom. Hon hälsade god afton och såg honom	 frimodigt i ögonen. Botvid blev alldeles förstenad och kunde	 icke säga ett ord. Då log hon och gick vidare. Men han följde	 henne. Han såg med målarens blickar den mjuka unga kroppen	 teckna sig under kläderna och han kunde av de antydande	 linjerna i dräkten ställa fram för sig hela dess nakna skönhet;	 han såg beundrande spåren av hennes små fötter i sanden. Hon	 var nu vid bryggans ända och skulle göra lös båten som låg där.	 Botvid tvärstannade och såg på! Han ville springa fram och	 hjälpa henne blott för att komma vid hennes hand, men han	 rörde sig icke ur stället. Hon sysslade med båtfästan en god	 stund; slutligen såg hon förebrående upp på Botvid och sade:	 kan han då icke hjälpa mig! Botvid sprang fram och löste	 båten. Flickan samlade kjortlarne i handen, lyftade dem försik­	 tigt så att de röda strumpebanden syntes och steg i. Därpå	 tittade hon upp till Botvid, som stod kvar och stirrade på	 henne, log och stötte ut. När hon lyfte årorna och sänkte dem	 höjde sig hennes fulla barm under den vita bröstduken och vid	 varje årtag skymtade de små fötterna under kjortelens kant.	 Botvid önskade att han fått vara med. Vad hade hindrat	 honom? Han föreställde sig huru han skulle ha blygts om hon	 blivit vred och sagt nej till hans begäran att få göra henne	 sällskap, och att hon skulle ha blivit vred, ansåg han högst	 sannolikt! Hon tog ju båten och for ut på sjön för att få vara	 ensam, därom var intet tvivel. Båten gled sakta fram och fårade	 den stålklara ytan, solens röda sken lyste rätt på den unga	 flickans ansikte och jämnade alla små kantigheter i hennes	 drag, tände hennes ögon och gav kinderna ett rosenrött skim­	 mer som gjorde henne verkligen strålande. Nu vilade hon på	 årorna, det svagt upprörda vattnet lade sig jämnt, det var så	 tyst att Botvid hörde sina pulsar och blodets gång som en sakta	 ringning i örat, då med ens tystnaden störs och en sång stiger	 upp från båten, och ger genljud från stranden så att fåglarne	 som suttit på nattkvist vakna, och munkarne klättra upp på	 muren för att se vem som störde deras frid. Det var en underlig	 visa som Botvid aldrig hört, och vars ord han icke kunde förstå.	 Den började som så:	 
	 Och Näcken han gångar på snövitan sand	 Vaker upp alla redliga drängar!	 Så skapar han sig till en väldiger man	 De unga hava sovit tiden allt för länge.	 
	 Och när hon sjungit sista raden slog hon upp ett skratt som hon	 upprepade några gånger liksom för att riktigt få lyssna till	 genljudet som kom ifrån det branta Hälsingeberget mitt över.	 Botvid blev underlig till mods. »De unga hava sovit tiden	 alltför länge», lät som en förebråelse till hans unga hjärta och	 hans unga sinnen, och »vaker upp alla redliga drängar» klinga­	 de som den vaknande ungdomens upprop till levnadslust och	 glädje över tillvaron. Men när hon kom till sista versen där	 jungfruns livlösa kropp träffades i forsen, dit Näcken fört hen­	 ne, då vaknade samvetet och han vände hem för att icke lockas	 längre i djupet av den fagra havsfrun som satt därute på sjön	 och redan dragit hans hjärta från de himmelska tingen och	 skaffat honom den skymfen att bli tillbakavisad som ovärdig att	 framställa den heliga jungfruns bild. Han gick som en skugga	 sakta tillbaka till slottet. Men när han stannade på trappan och	 såg över till klostret huru de heliga männen lågo med hakorna	 på muren och lyssnade till sången då bad han Gud förbanna	 den onda kvinnan som stört den heliga Marias frid och oroat	 hennes trogna tjänare.	 När han så stod i sina fromma tankar hörde han en grov	 mansröst bakom sig tätt invid örat som sade:	 – Det hjälper inte att äta gräs. – Kom nu Botvid och spela	 bräde med mig.	 Det var den gamle slottsvaktaren, som lade sin arm på	 Botvids axel och förde honom in i en kammare, där brädspelet	 stod färdigt vid det uppslagna fönstret. Botvid var såsom be­	 tagen av den gamle, ty han ville gå upp till sig och göra bön,	 men han stannade ändock så gärna därnere. Snart skrällde och	 smällde brickorna i furulådan. Botvid blev slagen, ty han var	 tankspridd. Han skulle betrakta den gamles händer om de	 liknade hennes, han skulle se om näsan och ögonen påminde	 om hennes och han blev glad när han såg att den gamle hade	 små öron. Men han skulle också betrakta kammaren. Det var	 
	 säkerligen icke den gamles rum, ty allting var så nätt och	 pyntat.	 – Nu skall jag ha en cinq, sade slottsvaktaren och skramlade	 om tärningarne i bägarn.	 Botvid begagnade tillfället och såg att sängtäcket var blom­	 migt.	 – Bort med fingerna! röt gubben och slog till.	 Botvid slog sitt slag och fick sikte på en liten handspegel av	 stål som hängde på väggen bakom den gamle. Den återgav en	 del av den motsatta väggen som var behängd med en bildväv­	 nad, en kvarleva från förgångna bättre tider.	 – Håll ihop tankarne, annars slår jag ut dig ur brädet,	 väckte honom gubben.	 Botvid stirrade på brickorna som han måste taga upp i	 handen och följde nu med spelet en stund. Men så måste han	 titta upp igen. Hans ögon föllo åter på spegeln. I detsamma	 kände han som en varm vind gå fram över nacke och huvud;	 han sträckte på sin hals och nu såg han i spegeln över sin axel	 två djupa svarta ögon som sågo in i hans. Han skulle just slå	 sitt slag, men hans hand darrade så att tärningarne rullade utåt	 golvet.	 – Gå efter ett stop öl, Maria, sade den gamle; gossen här är	 så klen att han behöver något starkt.	 Botvid hade rest sig för att taga upp tärningarne och lagt sig	 ner på mattan då hans hand kom att vidröra flickans som i	 samma avsikt skyndat fram. Han blev liggande sanslös på	 golvet. Gubben kom till och bar honom upp på hans kammare	 där han lade honom i sängen och travade över honom mattor	 och skinn tills han kom i svettning och somnade.	 – Det är ett underligt folk nu för tiden, sade slottsvaktaren	 för sig själv när han satt vid sängkanten. Tåla inte att se på en	 kjol förrn de domna. Annat var det i min ungdom! Men, allting	 går framåt, säger man. Kan väl hända, men nog gå mänskorna	 bakåt, det är säkert.	 Därpå lät han glödga en stor mugg starköl med malört och	 isop, vilket han hällde ner i den halvdöde Botvid, som därefter	 föll i en djup sömn.	 
	 
	 
	 
	 När Botvid vaknade följande morgon sken solen redan in i hans	 kammare. Han kunde först icke minnas att han drömt något,	 icke heller vad som hänt föregående afton. Men han kände en	 behaglig värme i sin kropp och musklerna voro icke längre så	 slappa. När han skådade sig omkring i rummet såg han sin	 tagelskjorta som han icke lagt av på tre månader hänga över en	 bänkkarm. Detta väckte hans förvåning. Men när han blev	 varse ölmuggen som stod bakom hans huvudgärd förstod han	 allt, och mindes allt! Han hade sålunda varit rusig, han hade	 tavlat med slottsvaktaren, han hade haft syndiga tankar på	 flickan som sjöng. Och han hade ändock haft för avsikt att	 framställa heliga jungfrun för de heliga männen. Han greps av	 en förfärlig ångest och sprang upp ur sängen; kastade sig ner	 framför madonnabilden som satt i en nisch i väggen, och blev	 liggande i bön och åkallan på bara stengolvet. Han låg där	 skälvande ännu då dörren öppnades och en ung man trädde in,	 klädd som en italiensk sprätt med värja vid sidan, utskurna	 kläder med förgyllda knappar och på ryggen en ränsel, som	 han kastade av sig ner på golvet. Han hade ett stort huvud med	 kortsnaggigt tjockt hår vilket röjde alla huvudskålens kraftiga	 kanter och linjer; genom väldiga mustascher och hakskägg	 dundrade en härskarstämma med anstrykning av godmodighet	 och levnadsglädje. Han kastade en ömkande men hjärtlig blick	 på den halvnakne Botvid som låg skamsen kvar på golvet och	 sade:	 – Är det här pelarhelgonet Botvid, den store målaren! San	 Marco, sådant skelett! Men vilken helveteshund har gnagit av	 benen! – Jag tror den djävulen beder! Och vilken källarluft han	 andas! Opp med fönstret!	 Han drog sin värja och kastade av hakarne. Solen som förut	 måst tränga genom de små grönsvarta glasskivorna, bröt nu in	 och fyllde rummet med ljus och värme, ty det var varmare ute	 än inne!	 Botvid hade förskräckt sprungit upp för att fatta sin tagel­	 skjorta, men främlingen hade redan tagit den med det yttersta	 av sina fingrar och kastat den ut genom fönstret!	 – Ryssjor sätter man i sjön! Seså, gosse, fortfor han, är du	 rädd för mig? Jag är Giacomo, född Jakob, målare nyss kom­	 
	 men från Italien; och det är jag som skall stryka på din	 madonna della Pace Mariæ, så att munkgumparne inte ska få	 en blund i ögonen!	 Botvid bad om förlåtelse, men den främmande herren skulle	 vara så god och gå ut i kammaren bredvid medan han klädde	 sig.	 – Vad nu då? Är man blyg? Och jag tänkte just byta om	 linne, ty jag har rott hela natten och är våt som en hund. Med	 din tillåtelse broder!	 Och han drog av sig det ena plagget efter det andra tills han	 blev alldeles naken, då han ställde sig vid öppna fönstret för att	 bada sin kropp i den sköna morgonluften.	 Botvid visste icke vad han skulle säga ty den resandes oblyg­	 het slog alldeles ner honom. Men han kunde icke undgå att	 beundra den jättekropp som så blottades inför hans ögon.	 Kraft, hälsa, ungdom rann i dessa blåa ådror som lågo till	 hälften utanpå musklarne vilka täckte benstommen fullständigt	 och här och där bildade fasta valkar. Vilken dygdig ungdom,	 vilken sparad kraft, vilken frihet från anfäktelser, tänkte Bot­	 vid! Och när han såg på sina eländiga Bartolomeus-ben	 blygdes han inför denna vrångbild av Guds skapelse. Snart	 hade de båda unge männen kläderna på sig. Det led framåt	 middagen, ty Botvid hade sovit över. Då de gingo förbi slotts­	 vaktens öppna köksdörr, fick Giacomo se flickan som stod	 framför spiseln och vände en hare på spettet.	 – Nej se, en sådan vacker flicka, utbrast han!	 Flickan vände sig om. Giacomo kastade en slängkyss!	 – God morgon vackra Anna! sade han, och ville gå in i	 köket, men Botvid drog honom i jackan.	 – Hon heter Maria, sade denne sakta!	 – Nåja, det gör detsamma vad de heta, bara de hålla att ta i	 och tåla se på! Det var en satans vacker en emellertid; den ska	 vi skriva opp!	 Och så gingo de ner till klostret. De fördes in i kyrkan, där	 abboten och konfessorn snart skulle infinna sig för att hälsa den	 nykomne konstnären.	 Botvid ställde från sig skorna vid dörren och tog vigvatten,	 men Giacomo gjorde ingetdera. Han betraktade valven och	 
	 fann dem grandiosa; han anmärkte på pelarne att de kunde	 varit smärtare. Kristus på högaltaret hade ett fel på vänstra	 knäet och ögonen blängde för mycket åt sidorna.	 Botvid gick som på glöd och ville oupphörligt varna Gia­	 como att han icke skulle tala högt och icke gå så hårt på golvet,	 men denne förstod icke vad han sade. Han snodde omkring	 överallt och anmärkte på allt, utom på valven vilka han fann	 oöverträffliga.	 Slutligen anlände abboten och konfessorn. Giacomo gick	 dem frimodigt till mötes och skakade deras händer. Med en	 dånande stämma som kom kyrkan att skrälla sade han:	 – Herr abbot och konfessor, jag känner mig mycket lycklig	 att få öppna bekantskap med eder, och jag ställer min obetyd­	 liga färdighet till edert förfogande! Jag heter Giacomo och ber	 att få räknas som en av de edra.	 De båda munkarne sågo på varandra med fasa men svarade	 intet.	 – Äro de vördiga fäderna stumma? frågade han Botvid.	 – I himlens namn man talar icke högt i kartusianernas	 heliga samfund, svarade Botvid darrande.	 – Talar man icke här?	 – Nej, man skriver! – Och Botvid räckte honom en griffel­	 tavla.	 – Ja, men jag kan icke skriva jag, sade Giacomo, jag bara	 målar.	 Efter en skriftväxling mellan de heliga fäderna och Botvid	 överenskoms att Botvid viskande skulle uppträda som tolk, och	 förelades Giacomo att han skulle avlägga värjan innan han fick	 inträde i Mariæ kapell.	 Sedan villkoren voro uppfyllda öppnades dörren till kapellet.	 Munkarne och Botvid föllo på knä för att göra en kort bön, men	 Giacomo steg in.	 Att få honom att tala lågt var omöjligt, ty när han sänkte	 rösten mullrade det som en åska, och innan ny skriftväxling ägt	 rum, var han uppe på stegen och hade tagit en pensel som han	 doppade i en färgburk, och började avgiva sitt utlåtande.	 – Vad är det här? tog han till ordet! Ängelen Gabriel med	 kvinnobröst! Bort med det! Och ett flickansikte! Gabriel måste	 
	 man tänka sig som en gammal skälm, efter han har varit med	 redan i Gamla testamentet och nu är med och spelar i nya!	 Skägg skall han ha! På med kimrök bara! Så!	 Han tog penseln och strök dit ett stort bockskägg.	 – Och så blomma i hand! Nej, nej, nej!	 Botvid hade bleknat när han betraktade de båda munkarnes	 växlande ansiktsuttryck. Först hade de stått som träffade av	 åskan, sedan hade de sett på varandra. Detta var något så	 himmelskriande orimligt att deras hjärnor icke kunde fatta det i	 en hastig vändning. De blevo stumma såsom inför en uppenba­	 relse. Men Giacomo såg dem icke utan gick på!	 – Och så har han gått och snöpt blomman, till på köpet! Ja	 se det är det gamla otyget!	 Liksom om en blixt träffat de helige männens ansikten vilka	 icke haft ett leende på många långa år, utbrusto de på en gång i	 ett krampaktigt skratt, ett ohejdat stormande skratt, som deras	 strupar frambragte mot deras vilja under det ögonen stodo	 stirrande av häpnad. Slagna av förskräckelse över det ovana	 ljudet som mångdubblat återgavs av den tomma kyrkan dolde	 de sina ansikten och störtade ut ur kapellet.	 – Vad skrattar ni åt, frågade Giacomo och vände sig om!	 – Vilket förfärligt ord! sade Botvid!	 – Ordet är väl icke värre än saken, svarade Giacomo tryggt!	 Men vart togo gubbarne vägen?	 Gubbarne återvände icke. Giacomo fortfor en stund ännu	 med sitt utlåtande och kom till det beslut att han måste göra	 arbetet hemma på slottet och icke nödgas visa det förr än det	 var färdigt. Därpå lämnade de kapellet, Giacomo glad och	 hungrig, Botvid nedslagen och tänkande på vad detta allt	 skulle taga för en ända.	 De följdes åt till matsalen där munkarne voro samlade, och	 läste ett kapitel ur bibeln innan de fingo sätta sig. Giacomo	 gjorde våld på sig för att icke förlora tålamodet. Abboten och	 konfessorn syntes icke.	 De satte sig till bords, och främlingen ådrog sig en livlig	 uppmärksamhet. På bordet stod en stor vattenkruka och fram­	 för varje gäst fanns en tennskål och ett brödstycke. Nu kom en	 skaffare in och fyllde skålarne med ärter kokta i vatten och	 
	 några morotskivor. Giacomo smakade och grinade. Han	 tänkte: den här rätten sitter jag över! När skålarne voro tömde	 stego munkarne upp, men Giacomo vände sig till skaffaren och	 sade med hög röst:	 – Bär in maten, karl, jag har inte lust att vänta längre!	 Skaffaren såg på Giacomo, men svarade intet. Munkarne	 korsade sig. Botvid förklarade viskande att middagen var all.	 – Då går jag upp till flickan och äter hare! Kom med du!	 sade Giacomo, och hällde ut sin välling.	 Botvid ville säga nej, men kunde icke. Han stod redan under	 ett obegripligt inflytande av den främmande som han både	 beundrade och fruktade. De följdes åt hem; och det dröjde icke	 länge förr än den gamle slottsvaktaren och Giacomo voro såta	 vänner och när de ätit middag blevo de sittande vid bordet och	 ölkruset till aftonen. Och Botvid kunde icke motstå frestelsen.	 Han trivdes så väl, hade så mycket att lära, och kände ett	 sådant nytt behag vid livet.	 Men när det blev afton gick flickan åter ner i trädgården.	 Giacomo tog sig ett ärende och följde. När Botvid kom ner på	 trädgårdsgången såg han Giacomo göra loss båten, taga Maria	 om livet, lyfta henne ner och stöta ut! Huru olikt hans blyga	 tafatthet kvällen förut! – Och när han fått henne ner i båten	 klappade han henne på knäet, och så rodde de ut. Och så sjöng	 hon! Vaker upp alla redliga drängar!	 Han kommer säkert att kyssa henne! tänkte Botvid och gick	 tillbaka upp i sin kammare.	 Han föll icke på knä för madonnan, utan han slog upp	 fönstret och följde de ungas båtfärd med sina blickar! Han	 kände sig som en gammal man vilken njuter av att se ungdo­	 men roa sig. Han var icke svartsjuk utan han önskade Giacomo	 all kärleks lycka han själv icke vågat hoppas. Giacomo vilade	 på årorna och sjöng en italiensk visa.	 Det var eld och låga i den sången! Det var icke som den	 mjältsjuka syndalustan i Marias sång om Näcken, där straff	 följde på nöjet! Här var idel glädje över åtnjuten lycka, tack­	 samhet i ett stolt hjärta över undfången belöning, jubel, natu­	 rens jubel över uppfylld aning, vin i bägaren räckt åt segraren.	 Denna man, tänkte Botvid, han låg icke på knä och bad, utan	 
	 att bli bönhörd, han steg fram och fordrade, och han fick, nej	 han tog och därför fick han!	 Skymningen föll och sången tystnade. Giacomo lyfte åter	 årorna och båten vände stäven utåt viken mot andra stranden.	 Flickan reste sig upp för att fatta årorna, men Giacomo tog	 henne om livet, kysste henne och satte henne ner; och nu sköt	 båten med forsande fart bakom en udde där den försvann.	 Botvid blev orolig, men ännu icke erfor han någon avund	 över den andres lycka! Han blev sittande och sökte med blick­	 arne genomtränga den dunkelgröna slöja som alarne på andra	 stranden drog för de båda flyktingarne. Han tänkte på sin	 ungdom, sina fastor, sina försakelser! Han hörde flickans ord	 från i går så hånande: De unga hava sovit tiden alltför länge!	 Ja, han hade sovit bort sin ungdom. Och vad hade han väl för	 det? Hans ansikte såg ut som en drunknads, hans hår var så	 tunt att svålen lyste igenom, och hela hans kropp var som ett	 benrangel! Och älskade himmelen honom mer för det? Hade	 den heliga jungfrun hört hans böner! Nej, men hon hade	 troligen skänkt denne kristne hedning, som varken bad eller	 korsade sig, allt vad han själv icke hade fått.	 Han erfor ett behov att vara glad och han kände en leda vid	 tanken på andaktsövningar och fastor; det som för några tim­	 mar sedan var honom heligt föreföll honom endast tråkigt; allt	 hans inbillnings arbete på ett Babels torn som skulle nå himlen	 ramlade ner sten för sten och han började tro att Gud icke ville	 ha några stegar från jorden. Återstod sålunda endast att finna	 sig i gruset och icke förmätet vilja narra sig till några uttag i	 förväg av de eviga skatter som väntade efter detta jordelivets	 slut.	 Botvid försjönk i behagliga drömmerier framkallade dels av	 den ovana matordningen och det goda ölet, dels av den starka	 vårluften och den vackra kvällen. Ännu snattrade en and i	 viken, nattskäran spann i skogen och ängsknarren knarpade på	 åkern. En lätt dimma drog fram över sjön och det skymde allt	 mer, det skymde för den tröttes öga också, och han föll i en	 slummer där han satt i den djupa fönsternischen.	 Han vaknade vid att Giacomo lade sin hand på hans axel.	 Då var det över midnatt.	 
	 De gingo till sängs; men Botvid som nu var utvilad blev helt	 vaken och språksam.	 – Vad tror du egentligen på, Giacomo? började han.	 – På mina ögon och öron! Knappt det ibland, aldra minst då	 jag är sömnig, svarade Giacomo och gäspade.	 – Tror du icke på något som icke synes eller höres?	 – Nej, det har jag ingen rättighet till.	 – Tror du då icke att det himmelska kan uppenbara sig för	 oss härnere?	 – Jo Gud det gör jag visst! Jag vet att det redan har uppen­	 barat sig och att det uppenbarar sig dagligen och stundligen.	 – Har det gjort det för dig? Var? När?	 – I allt som mitt öga ser och mitt öra hör! Tror du icke att	 Gud skapat världen? Nå! Han har valt världen för att genom	 den uppenbara sig för våra ögon och öron!	 – Men världen är syndfull och fördärvad!	 – Det är lögn, sade Giacomo och vände sig åt väggen.	 – Är den icke? Men våra onda tankar och begär?	 – Vem har sagt att de äro onda?	 – Det säga de heliga Guds män!	 – Det ljuga de! Och det finns inga heliga mer!	 – O, så du talar! Finns det inga! Men sådana som den helige	 Augustinus för att bara nämna en ...	 – Jo det var just den rätta! Han både stal och ljög och bar	 sig oanständigt åt i sin ungdom, ja han säger så själv åtminsto­	 ne i sina bekännelser.	 – Och du skall måla madonnan?	 – Ja! Hon har redan uppenbarat sig för mig! Vad är madon­	 nan? En snickargesälls fästmö som får veta att hon är i välsig­	 nat tillstånd! Hon kan inte se ut på mer än ett sätt! Men för att	 kunna framställa det skönt, måste man ha sett det, ty det sköna	 är det sanna!	 – O, så du talar! Det sköna är det högsta, mena vi, det	 högsta som endast uppenbarar sig för några få Guds utvalda!	 – Prata! Du ser just utvald ut! Har du hört talas om Italiens	 största mästare Raffaele, som dog för några år sen! Han målade	 av sina älskarinnor och kallade dem madonnor och de äro nu	 upphängda i kyrkor där de tillbedjas. Vad mer? Raffaele älska­	 
	 de dem för de voro sköna, Gud uppenbarar sig i det sköna	 alltså! Du skall se att eftervärlden kommer att dyrka Raffaele	 också, men för sådana egenskaper som han saknade, och icke	 för dem han ägde.	 – Men det är ju hedendom!	 – Allting är ju hedendom! Mänskodyrkan är gammal som	 världen! Ni tror att det går framåt! Det går bara i en krets! Men	 det vill jag säga: det är mindre hedendom att beundra Guds	 skapade verk än att rata dem! Har du sett en naken kvinna?	 – O Jesus Kristus vad du talar!	 – Du skall se underbara saker! Gamle Kristus håller på att	 få vika för Apollo igen som stiger upp ur ruinerna, efter de	 störtade templen. Här pågå arbeten i folkens sinnen som du	 icke känner!	 – Skall då icke Oden och Tor också upp igen! De voro ju	 våra fäders gudar.	 – Nej, de skola ligga där de ligga, ty de voro fula! Zeus var	 en gud, men Oden var en avgud! Kan du märka skillnaden?	 – Nej sannerligen jag det kan!	 – Det tror jag dig om! Jag såg din ängel Gabriel! Du ville	 skapa om skaparens verk! Har du läst Apostla gärningar? Har	 du läst om Magikern som ville göra en människa efter sitt	 huvud! Vet du vad Gud gjorde med honom! Ja, jag tror inte på	 det, men du tror på det. Han slog honom med sin blixt – eller	 vad det nu kunde vara!	 – Det låter som sanning vad du säger, men jag känner att	 det är lögn! Gud skapade världen skön, men djävulen kom	 emellan, och med synden kom det fula!	 – God natt med dig gamle syndare, sade Giacomo och drog	 täcket över huvudet. Sov gott.	 – God natt! sade Botvid. Den heliga jungfrun beskydde oss!	 Och så blev det tyst en stund. Därpå reste sig Giacomo i	 sängen och sade:	 – Har du varit älskad någonsin Botvid?	 – Nej, svarade han, det har jag icke.	 – Har du älskat då?	 – Nej! Jag tror att den jordiska kärleken är en låg känsla som	 vi äga gemensam med djuren!	 
	 – Vi äga så mycket gemensamt med djuren, men det ha vi	 alltsammans fått av Gud, Botvid! God natt med dig!	 – God natt!	 
	 
	 
	 Abbot och konfessor hade allvarliga överläggningar om vad	 som tilldragit sig i kapellet och man ville först skicka Giacomo	 dit därifrån han kommit, men det vågade man icke, emedan	 han hade förord från kungen med vilken man icke vågade stöta	 sig nu, då oroande rykten om en stundande kyrkoräfst, hade	 börjat löpa. För övrigt, tänkte man, vore han nog i stånd att	 måla en vacker tavla, huru gudlös han än var, och gudlösa voro	 ju de flesta av hans yrke. Giacomo blev sålunda kvar, men på	 villkor som han själv bestämde, nämligen att han skulle få	 arbeta i en sal på slottet och äta vid slottsvaktarens bord. Det	 senare hade munkarne ingenting emot men att öppna de gamla	 slottsrummen motsatte de sig, ty där skulle vara så mycken	 styggelse kvar sedan äldre tider. Detta retade Giacomos nyfi­	 kenhet till det yttersta och han gav sig ingen ro förr än han fick	 nycklarne till rummen. Och en vacker morgon befann han sig	 med Botvid utanför den järnbeslagna dörren i tredje våningen,	 som ledde in till de hemlighetsfulla kamrarne.	 Dörren knarrade på sina rostiga hakar och de möttes av en	 kvävande unken luft, och ett mörker som här och där randades	 av en ljusstrimma från fönsterluckorna. Giacomo gick först	 oförfärad in i styggelsen som gjorde honom mycket nöje att	 beskåda. Det första rummet var välvt och anordnat till ett	 kemiskt laboratorium. I taket hängde torkade hamnar av ödlor,	 flädermöss och ormar; en stor spis mitt på en vägg var belam­	 rad med retorter och kolvar, glasmasker, tänger och deglar.	 Ovanför dörren stod med götiska bokstäver präntat ordet Jord!	 Botvid korsade sig, men betraktade nyfiket de ovanliga tingen	 vilkas bruk han blott anade men som uppfyllde honom med en	 hemlig bävan. Giacomo visade sig mycket tillfredsställd med	 
	 vad han såg och nickade förnöjt sitt stumma bifall åt anord­	 ningarne.	 Dörren till nästa rum öppnades. När Giacomo fått upp	 luckorna till ett mycket brett och högt fönster syntes en ofantlig	 kula påmålad med planeter och stjärnor sväva i en kedja ner	 ifrån det korsvälvda takets hjässa. Ett astrolab och en tub, en	 pulpet med skrivdon och stjärntabeller, en höjdmätare, en	 solvisare och en kompass jämte några bord och bänkar fullbor­	 dade inredningen. Ovanför ingångsdörren stod präntat det	 enda ordet Luft.	 De inträdde nu i det tredje rummet utan att den språksamme	 Giacomo brutit tystnaden. Därinne rådde ett fullständigt mör­	 ker; de trevade förgäves omkring väggarne för att finna ett	 fönster. Men när de vant ögat vid mörkret sågo de i det matta	 ljus som den öppnade dörren släppte in, en hög kandelaber	 glänsande lik guld. Botvid som bar elddon och lykta, slog eld	 och tände det målade ljuset i kandelabern. I detsamma spred	 sig en stark vällukt som av nejlika och ros och för deras	 bländade ögon visade sig en tavla som försatte dem i hänryck­	 ning. Under deras fötter låg en matta av grönt ylle mjuk och	 långhårig som gräs; mitt på golvet var nedsänkt ett marmorkar,	 vars kanter voro belagda med panterhudar; mitt i karet stod på	 en pelare en bild av vit marmor föreställande en kvinna som är	 färdig att stiga i badet. Väggarne voro målade som grekiska	 pelargångar mellan vilka syntes landskap i en varm rödgul	 solbelysning; lagrar och pomeransträd blandade med mörka	 cypresser avslutade synkretsen; omkring pelarne lindade sig	 vinrankor och klängrosor vilka fortsatte ända uppåt taket där	 de från alla sidor möttes i en ofantlig kärve uppburen av små	 nakna barn med vingar på skuldrorna och pilbågar i händerna.	 Ovanför dörren stod ordet Vatten.	 Botvid var först betagen av de sköna landskapen på väggarne	 men när han såg den vita marmorkvinnan försjönk han i en	 stilla hänförelse och han kände sig oskyldig, stark och på	 samma gång gripen av sådana andaktsfulla känslor som han	 endast erfarit då han hört en vacker sång i en stor kyrka.	 Giacomo betraktade honom en stund under tystnad. Därpå	 sade han:	 
	 – Erkänner du nu det skönas gudomliga makt?	 – Och ändock, svarade Botvid, är detta mänskohänders	 verk!	 – Och ändock överträffar det Guds eget skapade verk!	 – Mänskan skulle sålunda vara mäktigare än Gud? Nej, det	 är djävulens bländverk! Du leder mina tankar på falska vägar!	 Och likväl! Jag tror jag skulle känna mig syndfull inför en	 kvinna, men inför denna bild är jag ren! Äro då Guds omedel­	 bara skapelser orena, men syndiga människors rena! Kan det	 vara så?	 – Det är så måhända!	 – Det må vara huru det vill, men detta är icke synd!	 – Har du någon säkerhet för att det andra är synd då?	 Botvid svarade icke.	 De släckte ljuset och trädde in i det fjärde rummet. Här	 mötte dem en ström av färgat ljus från höga glasfönster, genom	 vilka solen sken in. Väggarne voro målade i fyrkantiga fält på	 vilka syntes dött vildbråd, harar, vildsvin, änder, orrar, ur	 vilkas öppnade kroppar det blodiga innanmätet lyste fram; fat	 med krabbor, musslor, fiskar av alla slag; korgar med äpplen,	 kvitten, druvor, fikon. Ovanför dessa fält lopp en fris med	 backanter och satyrer som rullade vinfat, jagade nymfer vilka	 med fyllde bägare sprungo omkull under blommande pome­	 ransträd. Mitt på golvet stod ett bord, dukat med silverfat och	 Majorca-fajanser; en uppstoppad påfågel med utslagen stjärt	 låg emellan tvenne romerska vaser vilka ännu voro fyllda med	 vissnade blommor. Druvstjälkar med torkade skal, köttben,	 vinbägare i vilka endast syntes den röda avsättningen efter det	 fördunstade vinet, kredenskar i vilka vinkannorna stodo lutade	 sedan isen smält och vattnet torkat ut; stolar och bänkar voro	 kullslagna, knivar och gafflar kastade på faten, och längst upp	 vid bordets ena kortända där värden haft sin plats syntes en	 röd fläck på duken.	 Giacomo lyfte locket från ett djupt fat, men släppte det och	 ryggade, ty där krälade som i en myrstack av vita maskar!	 Botvid som sett sig omkring med ångestfulla blickar bröt	 först tystnaden och sade:	 – Detta är synd!	 
	 Giacomo pekade på inskriften ovanför dörren, där det stod	 med gulröda bokstäver ordet Eld, varpå han frågade:	 – Vem har bebott dessa rum senast?	 – Den siste ägaren som skall hava avlidit sittande till gästa­	 bud med sina vänner. Men var detta skett vet jag ej!	 Giacomo visade på den röda fläcken och sade:	 – Det var här! En avundsvärd död! Mitt i livskraftens full­	 het! O, jag ser dem när jag vill! Där sitter värden, därbredvid	 värdinnan, älskarinnan, icke hustrun! Han är ung och stark,	 hon är ung och skön! Här sitta damerna, också unga och sköna	 mellan starka unga män; deras livseldar flamma och spraka av	 det lättända doftrika bränsle som naturens alla riken bjuder	 dem. Skogens djur giva dem sitt heta blod som fyller kroppen	 med märg och eld, luftens fåglar, vattnets fiskar och skaldjur,	 som blåsa upp lågan, jordens frukter som dämpa branden att	 han icke blir förtärande, och sist gudaskänken druvan som	 giver anden flykt, som väcker löjet, och dödar den frätande	 tanken. Ser du icke huru kinderna blossa, huru damernas	 eldiga ögon sluka de unga gossarnes smidiga kroppar då de	 skänka i vinet och skala orangerna så att den svalkande saften	 stänker dem i ansiktet! Hör du icke sorl och fnitter, halvkvävda	 små skrik och högljudda skratt, lutans veka toner och hornets	 hårda klang när hovmästaren manar till dryckjom! Du tror att	 allt detta är stoft! Ser du då icke denna tomma bägare som var	 fylld när han ställdes ner! Ser du icke hur vinets ande har flytt,	 lyftat sig i luften men lämnat dräggen kvar! Tror du då icke	 vinet är en ande! Flyktig, förgänglig, det är sant, ty allt är	 förgängligt, och i dess korthet ligger lyckan, ty eljes skulle den	 endast väcka leda! Förgänglig som löjet! Ty vad är löjet? Du	 visar tänderna men lovar att icke bitas, likasom dödskallen på	 kyrkogården, vilken ler sitt eviga löje åt alltsammans, ler över	 att det är slut, slut med glädjen som tröttade, slut med sorgen	 som tröttade!	 Det var en vis man som bebodde detta hus! Har du förstått	 de fyra inseglen ovan dörrarne? Det tror jag icke! Det första	 hette jord! Där sökte han stoftets urämnen. Han lade jord i sin	 degel och glödgade tills han fann urämnet – intet av vilket Gud	 skapade världen. Det andra rummet hette luft! Han spejade i	 
	 fjärrglaset för att finna himlens hemligheter. Nattens dimmor	 lade sig på glaset, och vad såg han mer än hans blotta öga såg?	 En svärm lysande gnistor i mörkret och utom det – intet! Då	 fann han att vad han sökte däruppe, redan fanns härnere.	 Vatten och eld, köld och värme heta livets urkrafter, som hålla	 varandra i vila genom strid. Håll elden brinnande, men vattnet	 tillhands, att du icke förbrännes; när elden slocknar och du blir	 kall då är det slut! Din jordiska sinnenatur skulle brinna ner	 om icke det sköna avkylde dig! Du kände dig ren som snön och	 kall som den inför den obeslöjade skönheten! Glödga dig med	 vinet, släck branden i kärlekens armar, tro på vad du har, men	 dyrka endast skönheten, ty den är det högsta!	 Botvid hade åhört honom med häpnad och beundran. Alla	 tankar som han med bön och försakelse trängt tillbaka i själens	 djupaste vrår, hade trätt fram och tagit en levande gestalt.	 Hans späkta kropp hade under Giacomos tal känt sig väckas	 till nytt liv. Ånger och blygsel över det förflutna, över vad han	 nu ville kalla sin enfald, intogo honom, och han hade redan	 fattat ett beslut att taga igen vad han förlorat. Han tyckte sig	 som en fordringsägare på livet som så länge vägrat gälda. Nu	 skulle han kräva ut till sista skärven vad som stod inne.	 Han fattade Giacomos hand och sade med en livlig och	 klangfull stämma:	 – Du har öppnat en ny väg för mig; håll facklan högt och jag	 skall följa dig, men gå icke ifrån mig!	 – Det är en ny tid som med nya vindar stormar in; följ med	 Botvid eller seglar du omkull; kämpa icke mot strömmen, ty då	 dras du ner. De gamla gudarne äro döda men naturen lever, ty	 den är evig! –	 De gingo tillbaka genom de fyra rummen av vilka Giacomo	 bestämde de två sista till arbetsrum åt sig. Han förbehöll sig	 uteslutande rätt till desamma och förbjöd Botvid inträde där	 emedan han icke kunde arbeta utan i fullständig ensamhet.	 Undertiden skulle Botvid på sin kammare avteckna de utkast	 med krita Giacomo medförde från Italien och vilka återgåvo	 romerska och grekiska stoder samt brottstycken av de nya	 mästarne som målade bibliska tavlor efter levande förebilder.	 Och vad Giacomo bestämde blev lag, ty han hade ett eget	 
	 sätt att uttrycka sina önskningar som icke tillät någon mot­	 sägelse, ehuru ingen kunde tänka sig vad följden egentligen	 skulle bliva om han icke blev åtlydd.	 Han var den starkaste, ansåg Botvid; han hade alltid rätt,	 menade Maria; han hade djävulen i kroppen, sade den gamle.	 
	 
	 
	 Så gick tiden. Giacomo höll sig innestängd nästan hela dagarne	 och målade, men om aftnarne höll han flickan sällskap, då	 Botvid stundom anmodades att vara med. Oftast blev det dock	 dennes lott att tavla med den gamle slottsvaktaren, vilken	 aldrig visade någon oro över dotterns samvaro med den främ­	 mande målaren.	 Botvid levde i ett rus av nyvaknade njutningar. Hans själ	 hade brutit de bojor i vilka gamla föreställningar hållit den	 fången. Han häpnade stundom över den lätthet varmed de nya	 friska tankarne intogo de gamlas ställe, och han slöt därav att	 hans gamla tro endast varit en löst hoptimrad byggning utan	 grund i motsvarande verkligheter; och den nya meningen stod	 hos honom fallfärdig som vuxen ur jorden. Likväl uppstego då	 och då gamla känslor, ehuru endast lydande vanans makt, och	 narrade honom till oriktiga mot hans egen mening stridande	 utbrott som gjorde honom mycket lustig för Giacomo. Sålunda	 kunde han korsa sig när den gamle svor vid brädspelet utan att	 han därför ansåg syndigt svära vid gamla mytologiska föreställ­	 ningar! Och han kunde utropa Heliga Maria när han i Giaco­	 mos samlingar råkade på en Venus vars skönhet slog honom.	 Hans sysselsättning bestod i att teckna av romerska bildverk	 som just nyss blivit dragna i ljuset och väckt denna kärlek för	 hedendomen, vilken i konsternas tideböcker giver namnet åt	 det skede som ingick med sextonde århundradet och kallas	 »pånyttfödelsen» (renaissance), och vilken riktning var ett öp­	 pet uttalande mot kristendomen såsom världsförbättrande	 
	 makt. Om nu det var ombyte världen behövde, utbyte av det	 gamla mot vad som helst, helst något orimligt som kunde giva	 de värsta knuffar åt det gamla bestående, om det var heden­	 domens glada åskådning av livet som gav en mjältsjuk mänsk­	 lighet igen glädjen, om det var oförmågan att i hast kunna göra	 något nytt, som verkade att man tog vad som förefanns och	 sålunda gick tillbaka då man trodde sig gå framåt, eller om nu	 hedendomen haft något förnuftigt i sig som icke kunde dö,	 detta var allt saker som Botvid icke kunde göra sig reda för,	 men han levde med nyvaknad kraft, var glad åt livet, älskade	 naturen, och dyrkade skönheten.	 Omsider kom Giacomo en morgon och förkunnade att tavlan	 var färdig. Botvid skulle nu komma och se henne innan hon	 fördes ner till klostret.	 Det var icke utan livlig sinnesrörelse Botvid följde med sin	 mästare upp i de hemlighetsfulla rummen som han icke sett	 sedan deras första besök därstädes.	 Allting var sig i det närmaste likt i de tre första rummen,	 men han anmärkte i förbigående att det var vatten i marmor­	 karet! När de inträdde i den stora matsalen låg allting i dunkel	 ty förhängena voro dragna för fönstren. Men genom halvskym­	 ningen såg han en mänsklig gestalt som tecknade sig i idel ljus;	 han kände det som om där voro flera i rummet och han	 ansträngde sina ögon för att se efter huru många. Då såg han	 ett stort kraftigt manshuvud som han tyckte sig känna igen; en	 skarp ljusstrimma klyver mörkret, töcknet öppnar sig som en	 dörr och Botvid står ansikte mot ansikte med slottsvaktaren	 och hans sköna dotter. Flickan stod på slottets trappa, gubben	 stod nedanför; i bakgrunden syntes sjön och Härnölandet, och	 ute på sjön låg en båt i vilken satt en ung man med en luta; i	 förgrunden slogos två hundar om ett ben.	 Botvid blev först häpen, men när han betraktade närmare	 den sköna unga kvinnan som med ett uttryck blandat av	 blygsel, fruktan, förvåning och tvivel, mottog underrättelsen	 om sitt blivande moderskap blev han hänförd. Hennes lilla	 runda vita ansikte med de stora svarta barnögonen gjorde ett	 intryck av oskuld som bröts mot den mysande och på samma	 gång förtrytsamma munnens skälmska spel; hon var klädd i en	 
	 sid lasurblå klänning som något blottade de runda skuldrorna	 och sedan smög sig i veck över den skönaste barm ner till det	 smärta livet varifrån den sedan i de mjukaste linjer flöt ner till	 den lilla framstuckna foten. Botvid stod orörlig och hänryckt,	 under det Giacomo gick omkring och städade undan några	 plagg som lågo strödda här och där på bänkar och pallar.	 Slutligen blev Giacomo otålig över Botvids tystnad och han	 öppnade själv samtalet.	 – Vad synes dig? sade han.	 – Det är skönt, svarade Botvid något förlägen; men icke är	 det Madonna! Vad skola munkarne säga?	 – Munkarne skola bli hänryckta, ty de ha aldrig sett urbil­	 derna.	 – Är du säker på det?	 – Fullkomligt viss! De gå aldrig utom murarne och urbil­	 derna ha aldrig varit inom deras murar!	 – Men är det icke ett svek att så narra dem!	 – Svek! De ha begärt madonna, men som jag aldrig sett	 henne så kan jag icke giva mer än jag har! Du erkänner	 emellertid att hon är skön!	 – Det erkänner jag! Men, det förefaller mig som om denna	 målning mera framställer en dotter som av sin gamla far	 nödgas att bekänna en förseelse, än en jungfru som oskyldigt	 beskylles för en dylik.	 Det blev en lång tystnad. Botvid hade fått sikte på en	 lasurblå klänning som hängde fram under tavlans nedre kant.	 Det gick en rysning genom honom. Skulle det kunna vara	 möjligt? Då vore ju detta en förfärlig synd och ett hån mot det	 som åtminstone för andra vore heligt. Han hörde lätta fjät	 bakom sig, ett svagt utrop och Maria låg i armarne på Gia­	 como som förgäves sökte befria sig från henne och med ögonen	 antyda att de icke voro ensamma. Botvid vände sig om så	 bullersamt som möjligt och där stod hon med de halvslutna	 ögonen, det oroliga blyga och skalkaktiga uttrycket i sitt ansik­	 te, alldeles som på målningen. Det var sålunda sant! Giacomo	 bröt den pinsamma tystnaden och sade:	 – Botvid tycker att du icke ser tillräckligt helig ut, Maria.	 – Det tror jag också, inföll hon, men det är Giacomo som	 
	 narrat mig, jag ville aldrig vara med om detta, och jag tycker	 det är förfärligt synd.	 – Synd! återtog Giacomo. Ja det är synd om munkarne som	 skola berövas sin själaro, när de få se något så skönt, men utan	 frestelse ingen dygd! – Så! Har du sett nog nu Botvid, så bära vi	 ner tavlan till dess bestämmelseort.	 Målningen som var utförd på duk efter det nyss antagna	 sättet, rullades ihop och hissades ner genom fönstret, varpå de	 båda konstnärerna togo den under armen och buro ner till	 klostret där man med otålighet väntade den så länge motsedda	 nyheten. Man hade lövat kyrkan och klätt Mariæ kapell med	 blommor; golvet var bestrött med starkt luktande Mariæ	 sänghalm och valvet var behängt med slingor och kransar av	 Mariæ händer eller yxne. Ljus brunno i solskenet och bröderna	 voro samlade under stilla bön och åkallan. Ett förhänge skilde	 kapellet från kyrkans skepp och skulle för att förhöja intrycket	 på ett givet tecken falla och för den heliga församlingen blotta	 bilden som skulle hälsas med knäfall och, för denna gång och	 mot regeln, med ett halvhögt sjunget Ave Maris Stella.	 Botvid och Giacomo behövde ett par timmar för att spika	 upp den stora duken på altarskåpets träbotten. Men munkarne	 som hade tåliga sinnen väntade utan några tecken till oro.	 Äntligen slog Giacomo i sista spiken och lät täckelset falla så	 att han och Botvid förblevo osedda, där de dragit sig bakom en	 genombruten korstol. Liksom när vinden börjar blåsa upp	 hördes en sakta viskning ute i kyrkan. Priorn och konfessorn	 föllo på knä och hela konventet följde föredömet; därpå upp­	 stämdes sången, vilken sjungen halvhögt och orent av oövade	 röster lät som ett sorl från en drucken och missnöjd folkhop.	 Giacomo betraktade dem mönstrande genom korstolens	 brutna karm. När han såg deras brinnande blickar och an­	 daktsfulla åtbörder log han nöjd och vände sig viskande till	 Botvid:	 – Ser du! Ser du! Det sköna segrar! Vilket oändligt självbe­	 drägeri! Ve oss om de visste! Men nu veta de icke! Salige de	 som tro och icke se!	 Botvid log, men kände icke sitt samvete lugnt. Sången pågick	 hemsk som kom den ur kyrkans golv, den mattades som om	 
	 den led mot slutet, rösterna tystnade av, den ena efter den	 andra, och man hörde blott några rossliga stämmor darrande	 hålla ut, under det alla de andra redan fallit i hostning av den	 ovana ansträngningen. När även dessa upphört försjönk hela	 skaran i stilla bön med blickarne oavvänt riktade på den sköna	 uppenbarelsen av Guds unga moder; det blev så tyst att man	 hörde läpparnes sakta rörelser och munnarnes flåsande, träden	 susade ute på kyrkogården och en fågel kvittrade på fönsterkar­	 men. Giacomo och Botvid blevo otåliga och började söka sig en	 utväg att komma därifrån, då till allas häpnad hördes vapen­	 klirr och sporrklang borta vid stora ingången och en stark	 mansröst trängde genom kyrkans valv.	 – Är det någon här? skallade det.	 Alla vände sig om. Priorn reste sig och gjorde ett tecken åt	 fridsstörarne att de skulle gå.	 – Är det någon här? röts det ännu en gång från en vredgad	 stämma. Svara då för fanen!	 Priorn gick med häftiga steg och armarne lyftade som till	 besvärjelse mot de inträdande.	 – Nå se där ha vi själva præses, skrek nu fridstöraren som	 kommit priorn till mötes. Jag är konungens sekreterare och har	 viktiga meddelanden till Kartusianerkonventet, meddelanden	 som icke tåla uppskov.	 Därpå gick han fram stora gången och stannade vid altaret	 med huvudet betäckt och fullt beväpnad.	 Då reste sig alla munkarne och skreko med full stämma:	 helgerån! under det de med hotande åtbörder nalkades främ­	 lingen.	 – Stilla, i konungens namn! dundrade sekreteraren och drog	 sitt svärd!	 Priorn kunde icke längre iakttaga tystnad när han hörde att	 man vädjade till en domare som han icke erkände.	 – Eder konung kommer oss icke vid, ty vår konung är icke	 av denna världen och inom dessa murar härskar endast den	 korsfäste.	 – Har härskat, prior! Men härskar icke längre, ty rikets	 ständer och råd hava godkänt konungens arvsanspråk på Kar­	 tusianerklostret pax Mariæ med underlydande gårdar. Så för­	 
	 håller det sig! Och om fjorton dagar skolen I vara härifrån, ty	 då rivas murarne. Han I förstått!	 Priorn hade nog förstått, men han ville icke tro sina öron.	 Sekreteraren var emellertid icke den som spillde ord. Han hade	 givit sin försäkring och gjorde sig färdig att gå. Men då öpp­	 nade priorn sin mun och lät talets floder som så länge återhål­	 lits strömma ut.	 – Hava de yttersta dagarne kommit? började han. Har	 världsförsten redan vunnit seger över Guds söner? Vilka tider	 skola randas för folken när man driver ut deras profeter? Vilka	 skola nu säga förtryckarne ett sanningens ord! Vart skola de	 bedrövade fly? Ve över dig, du Belials man som går med svärd	 in i Herrans helgedom! Minns den rättfärdiges ord då han	 säger: de som taga till svärd skola med svärd förgås! Ve över	 din herre som sänt dig, att förkunna det ondas seger! Ve honom	 som river ned vad Herren bygga låtit; förbannelse skall vila	 över det hus som skall resas av den störtade helgedomens	 murar; våld och tvedräkt och hat skola där taga sina boningar	 och ropa ve över din herres avkomma! O folk, folk, du skall	 byta din himmelske härskares ljuvliga ok mot våldsmannens	 slavkedjor och han skall piska dig med järnris och taga din sista	 skärv, och när du stupar under bördan och vill rikta dina	 skumma blickar mot höjden då skall han trampa på din hals	 och kasta dig i tornet, i samma torn som du murat upp av den	 nedbrutna helgedomen! Förbannelse över eder ...	 – Håll upp, munk, skrek sekreteraren och lyfte sitt svärd!	 Jämra dig lata buk, därför att du skall ut och arbeta, banna du	 som hållit folket i andens bojor och ställt dig emellan dem och	 Gud, ropa ve, du skälm som bedragit de enfaldiga med dina	 konster och lärt dem dyrka beläten! Vad gjorden I då jag	 trädde in på detta rum? I lågen på knä för en bild! Ropa	 förbannelse du som vågar skämma Guds skapade verk och gör	 våld på vad han frambragt. Här kommer en ny tid, ja den har	 kommit och den kommer med lust och liv, och nu skall det bli	 annat! Här ska vi röka ut drönarne ur kupan, men arbetarne	 skola leva. Därför, hören nu ett förnuftigt ord! Ut i livet med er,	 enbällingar, och ruska dammet av er, kast av er kjolarne och	 kläd er som karlar, tänk som den vise: ätom drickom och varom	 
	 gladom ty i morgon skolom vi dö. Och nu han I hört mitt sista	 ord och satan tage mig och er om I icke ären utflugna inom två	 gånger åtta dagar! Han I förstått?	 Och utan att avvakta svar gick han som han kommit.	 – Vem tror du hade rätt? viskade Botvid till Giacomo då de	 smögo sig ut!	 – Det är icke gott att säga, men nog trodde de båda på vad	 de sade!	 
	 
	 
	 Marias frid var ute. Priorn vaknade en morgon tidigt vid att	 det knackade i väggen ovanför hans bädd. Han lyssnade och	 hörde en mansröst. Knackandet tilltog och kom allt närmare;	 slutligen skakade väggen och korset som hängde på densamma	 föll ner. Rappningen lossnade; tegel och murbruk ramlade in i	 cellen och slutligen syntes murarens hacka i hålet. Det stora	 rivningsarbetet hade börjat, och i stället för det rivna klostret	 byggdes Gripsholms slott upp igen. Munkarne ville icke giva	 sig av. De drevos från cell till cell, från sal till sal, men hackan	 och spettet förföljde dem, hänsynslöst. Omsider återstod endast	 kyrkan, där de slogo sig ner och levde av de matvaror som	 fromma människor förde till dem. När inga föreställningar	 längre hjälpte lät man taga ut fönstren, men de arma mun­	 karne sovo i draget på det kalla golvet. Då uppfann arbetsfog­	 den att man skulle röka ut dem. Till den ändan blevo fönstren	 åter isatta och mitt på golvet tändes en stor brasa av ull och	 nöthår, vilket hade den verkan att munkarne gåvo sig av. Och	 nu spredo de sig ut i den närliggande bygden där barmhärtiga	 människor togo hand om dem, men somliga drogo sig till	 städerna och sökte sig sysslor och många gifte sig.	 Emellertid hade Giacomo och Botvid vilka enligt den tidens	 vana voro kunniga i samtliga de sköna konsterna blivit anställ­	 da vid den nya slottsbyggnaden som de skulle pryda med	 bildverk och målningar. Båda njöto de av att se det gamla	 dystra klostret brytas ner. Det var ett liv och en rörelse inne i	 
	 den förr så lugna Gripsholmsviken. Det knackade och bultade,	 arbetarne sjöngo, hästar gnäggade, klockor ringde, kalkskutor	 lossade i stranden och timmer fälldes runt omkring i lundarne.	 Botvid var liksom besatt av alla dessa nytidsandar som rörde	 sig i luften; han kunde själv, fattad av ett förstörelseraseri, taga	 ett spett i handen och ställa sig att bryta sten ur klostermuren,	 eller med en hacka slå sönder ett fint arbetat sandstensorna­	 ment, eller krossa näsan på ett helgonhuvud. Han var med och	 tillstyrkte att man skulle riva kyrkan, men frälsemannen på	 Kalkudden erbjöd sig att lösa den åt socknen mot en ganska	 dryg summa vilken konungen fann för gott att antaga.	 Kyrkan fick stå, och välgöraren Herr Samsing von Boxtad­	 höwde, som eljes var en illa beryktad våldsman kom i åtnjutan­	 de av församlingens fromma vördnad.	 Giacomo hade trolovat sig med Maria och han levde i ett	 rus. Framtiden låg så oändligt ljus för honom och hela hans	 livskraftiga själ fick hängiva sig åt sina böjelser, ty nu behövde	 han ej måla bibliska tavlor utan fick ohejdat frossa i heden­	 domens glada världar där allt ännu befann sig i det oskyldiga	 tillstånd som antogs ha varit före syndafallet.	 Sommaren förgick, hösten kom och det blev tidig vinter. Då	 blev det tystare igen, ty man kunde icke arbeta med sådan kraft	 under de beständiga snöfallen. En dag hade Botvid och Gia­	 como gått till skogen för att jaga ekorrar. De voro komna långt	 från hemmet och hade gjort ett rikt byte; vintersolen som icke	 kunde höja sig över trädskatarne började sänka sig och kastade	 sitt rosenröda sken mellan de snötyngda granarne, enbuskarne	 sågo ut som nedsnöade människor och räckte här och där ut ett	 finger under den vita kappan. De båda jägarne stannade i en	 glänta och slogo sig ner på en berghäll som blåsten hållit bar,	 och där togo de fram matsäcken. Rörelsen och den rena luften	 hade givit dem en förträfflig matlust och de åto under muntra	 samtal den enkla kosten. Giacomo skulle skänka Maria sina	 ekorrskinn till foder i pälsen, Botvid skulle ge sina åt fiskarns	 dotter på Härnö som han gjort bekantskap med och för vilken	 man började göra honom brydd.	 Giacomo skulle just räcka Botvid sin träflaska ur vilken han i	 gammalt porsöl druckit flickans skål, då ett hest krakande	 
	 hördes på ett båghåll från dem och upp flögo en svärm kråkor	 som endast motvilligt tycktes lämna sitt viloställe och flaxande	 uppehöllo sig i luften så länge de kunde.	 – Här luktar lik, sade Giacomo och lade ihop matpåsen.	 Botvid reste sig och de båda jägarne vandrade bort till det	 ställe där kråkorna lyftat. Där sågo de i snön efter kråkornas	 fötter de treflikiga spåren som liknade fotanglar och här och	 där strödda tofsar av människohår och trasor av svart ylletyg.	 De sökte runtomkring men funno intet vidare; de böjde undan	 kvistar på enbuskarne men utan att upptäcka något. Botvid	 närmade sig en stor slokande gran vars nedre grenar skylde	 marken som ett tälttak. Då hördes ett sönderslitande skrik som	 liknade sig komma från en kvinna men ändock icke var mänsk­	 ligt, och ut störtade en tjockpälsad räv med några köttslamsor	 hängande ur käftarne, och i ett ögonblick var han försvunnen.	 Att tänka på förföljande utan hund var icke någon vån och	 Giacomo som skulle vara modigast trängde undan grenarne	 och klev på, men han störtade genast tillbaka, blek i ansiktet	 och utan mössan som strukits av honom.	 – Ett lik! stönade han och höll för näsan. Och min mössa!	 Hur skall jag få ut den igen!	 Botvid övervann sin medfödda blödighet då han hörde att	 det gällde en människa som kanske ännu icke var lik, men väl	 på väg att bli. Han kröp sålunda in under trädet och kom om	 en stund tillbaka ut igen, visserligen uppskakad men lugnare	 än förut då han hade övertygat sig att ingen hjälp mer stod att	 finna.	 – Där har du din mössa, sade han med ett halvt förebrående	 uttryck till Giacomo. Det var nog en död man! Att döma av	 kläderna en kartusianer.	 – Det hade han för sin envishet, avbröt Giacomo.	 – Kalla det envishet! Man kan också säga ståndaktighet,	 genmälde Botvid. Men icke tror jag, och icke du heller att	 pesten tog honom först därför att han vidhöll sin tro, så enfal­	 dig den än var.	 – Pesten? skrek Giacomo utom sig! Hade han pesten?	 – Hans kropp var betäckt med de gröna bölder som beteck­	 na pesten, svarade Botvid.	 
	 – Tog du i honom? frågade Giacomo och ryggade.	 – Jag måste för att övertyga mig att mannen var död!	 Giacomo drog sig några steg tillbaka och betraktade Botvid	 med rädda blickar.	 – Du måste röka dig med enris och tvätta dig med sjudande	 ättika, sade han! Pesten? Var har den kommit ifrån och hur har	 han kommit hit? Den måtte väl icke komma till oss bara!	 – Om vi äro för mer än andra, så kommer han icke till oss,	 men eljes är ingen säkerhet, svarade Botvid och gnuggade	 händerna med snö varpå han anträdde hemfärden. Giacomo	 följde honom under tystnad på ett försiktigt avstånd.	 Man hörde endast snöns väsande om fötterna, en domherre	 som pep, en snöskata som skvattrade. Skymningen föll och nu	 märkte de att det var längre hem än de beräknat. Giacomo	 föreslog att de skulle göra upp en brasa av enris och röka sig	 innan de gingo vidare hemåt. Detta blev genast satt i verket	 och snart virvlade tjocka rökmoln omkring dem och elden	 kastade sitt irrande sken på den vita snön och gjorde den	 blodröd. Giacomo som var försiktigast bröt en gren och hängde	 på den sina ekorrskinn för att över eldslågan renas från de	 pestämnen de kunde innehålla.	 Som han stod och höll i grenen, sade han:	 – Det var ett dåligt förebud de där kråkorna!	 – Det är märkligt att mänskorna tro längre på kråkor än på	 Gud, svarade Botvid.	 – Tydor och förebud komma kanske från Gud? Jag känner	 en sådan tyngd i mitt bröst och svåra tankar hopa sig! Minns	 du att Maria bad oss stanna hemma?	 – Jag minns vad du svarade henne då!	 – Påminn mig icke! – Det är med gamla barndomsföreställ­	 ningar som med vissa sjukdomar, de kunna avlägsnas och	 botas till en viss mån, men de slå upp igen, de komma tillbaka!	 Härvid gjorde han en rörelse med handen så att grenen brast	 och den föll med sin börda mitt opp i elden.	 – Låt oss gå härifrån, sade Giacomo, denna skog är för­	 häxad. Där ligger nu min gåva till Maria och brinner! Tänk så	 många, så glada djur som fått sätta till livet – för intet! Fort	 härifrån innan det händer oss något värre.	 
	 Det led långt in på kvällen då de kommo ner på Taxinge­	 stranden och fingo se ljus i fönstret på Gripsholm. Då hade de	 en halv mil kvar att gå på isen. Och de vandrade. Kvällen var	 bister och stjärnorna gnistrade. I fjärran reste sig det gamla	 tornet och ur ett litet fönster syntes ett rött ljus på vilket de	 båda vandrarne togo sikte.	 – Nu sitter Maria vid spiseln, sade Giacomo för att värma	 sig i tankarne inne i det välkända kära rummet! Gubben sitter	 bredvid elden och ser på hur hon rör i gröten. Har du sett så	 vita armar hon har? Nu tar hon ner saltskäppan från väggen	 och nyper med sina vackra händer en stor nypa. ’Salta inte för	 mycket’, säger gubben, ’då blir Giacomo för kär.’ Då ler hon	 och tänker på mig, på oss som äro ute i kylan. Tycker du inte	 att jag blivit barnslig Botvid! Katten ligger och spinner på	 fårskinnet: murr, murr, murr. Diana slickar henne på ryggen	 för att narra åt sig hennes plats. – Men, vad är det?	 Giacomo tvärstannade.	 – Hörde du icke något? Mig tyckte att det blåstes i en lur! –	 Ser du icke ett ljus röra sig i rummen! Nu är det mörkt i det	 fönstret! Nu är det ljust i det! Och så fort det går! Det är någon	 som springer med ett ljus från det ena rummet till det andra!	 Botvid! Botvid! Här händer något ovanligt! Du skall få se!	 Ett långt, ihåligt dån hördes i isen som om den spruckit.	 Giacomo fattade Botvids hand och uppgav ett rop av förskräck­	 else.	 – Det blir kallt, sade Botvid, och då råmar det i isen. Jag	 tror du blev rädd!	 – Jag vet inte hur det är med mig i kväll, svarade Giacomo,	 men jag är räddhågad som en hare. Du skall se att det har hänt	 något där hemma! Ser du icke hur ljuset flyttar sig och far som	 ett irrbloss över en mördads grav.	 Botvid hade lagt sig ner för att lyssna med örat tätt invid	 isen!	 – Tyst! sade han! Alldeles tyst! – Nu slogs stora porten igen!	 – Nu bultas bommarne för! – Fort, vi måste skynda oss för att	 ej skrämma livet ur våra vänner.	 De ökade farten med det lilla ljuset i fjärran som ledstjärna.	 – Tänk, sade Giacomo, då vi rodde här i somras där vi nu gå.	 
	 Samma små vågor som då plaskade om vår båt ligga nu här	 ihjälfrusna.	 – Men de skola stå upp i vår!	 – Då lyste solen på den ljusblå himmelen och nu – se upp i	 den oändliga stjärnrymden! Är det icke som om de skulle se på	 oss? Tycker du icke att du hör dem?	 De hade stannat.	 – Varför bygger man kyrkor? fortfor han. Därför att män­	 skorna blivit så små sedan de trängt sig på varandra och	 övergivit naturen. Varför samlas man icke ute under himmelen	 som våra förfäder! Är det icke härligt att vända ansiktet rätt	 upp och för ett ögonblick icke se så mycket av jorden som	 skogstopparne!	 I detsamma skymtade en mörk skugga förbi dem, nästan	 ljudlöst och avlägsnade sig.	 – Vad var det? viskade Giacomo och kröp intill Botvid.	 – Det var en man som sprang, troligen för att hålla sig varm!	 – Men han hördes icke!	 – Vi talade och han hade snöpjäxor på sig.	 Giacomo blev tyst en stund bortåt. De nalkades Gripsholms­	 stranden och hade ökat farten så att de nästan sprungo, då de	 plötsligen blevo varse huru bloss rörde sig på land nedanför det	 gamla slottstornet. Därpå hördes sorl som av en folkhop, en	 hund tjöt jämmerligen och blossen försvunno.	 Utan att byta ett ord vidare satte de till att springa. Giacomo	 som var fet kunde icke följa Botvid men han bad honom då och	 då att icke springa ifrån sig.	 När de äntligen gingo i land vid båthuset var allt tyst och det	 syntes endast ett ljus uppe i tornet. De trevade sig fram till	 porten. Giacomo slog eld för att finna låset. Det var stängt.	 Han bultade några slag medan Botvid tände på sköret. Intet	 ljud hördes inifrån, men vid eldskenet sågo de ett stort vitt kors	 tecknat med kalkvatten mitt över båda portarne.	 – Dödsängeln, viskade Botvid. Men Giacomo stod stum och	 skälvde i hela kroppen medan tårarne runno strida utför hans	 kinder. Hela den starka mannens kropp var såsom hopfallen i	 ett ögonblick och hans kraftiga bruna ansiktsdrag sjönko ihop!	 Botvid slog några slag på porten igen. Steg hördes i trappan.	 
	 Den lilla portvaktsluckan öppnades och genom gallret talade	 den gamle med bruten röst.	 – Det ären I gossar! Viken hädan från dödens boning!	 Mordängeln har dragit över oss!	 – Lever hon? flåsade Giacomo och tog fast i låset.	 – Hon lever, sade den gamle, men vi gå båda att dö! I unge	 skolen leva!	 – Släpp oss in, jag dör med henne, ty hon är själ av min själ,	 svarade Giacomo.	 – Det är nog med ett offer, svarade gubben igen, pesten är	 här, folket har stormat huset och sade att det var klosterskän­	 darnes straff! Gån hädan och dragen i frid!	 Han smällde igen luckan och hans steg hördes försvinna	 uppför trappan.	 Då blev Giacomo utom sig och han återvann hela sin ung­	 domliga kraft. Först slog han på porten så att det dånade i hela	 byggningen, men då Botvid erinrade honom om att han kunde	 störa den sjuka, sprang han ner från trappan för att söka någon	 möjlighet att komma in på annat sätt. Han rände omkring som	 en utestängd hund och synade de minsta gluggar och vrår.	 Slutligen fann han på råd. Mot den nya halvfärdiga slotts­	 längan vilken utgick från det gamla tornet voro byggnadsställ­	 ningar uppresta till en höjd som nådde ett gott stycke upp på	 gamla tornväggen, men endast topparne kommo i höjd med det	 lägsta fönstret eller det som hörde till köket. Snabb som en	 tanke hade Giacomo klättrat upp för de isbelagda sparrarne	 ända upp till ställningens sista gångplanka och det återstod	 endast att äntra den uppstickande släta stången. Utan att tveka	 grep han verket an, men hans händer släppte taget på den	 glatta isskållan, han förnyade försöket, han bet sig fast när han	 ville slinta och han befann sig slutligen i toppen; han räckte ut	 sin arm för att nå fönsterhålan, men det fattades en halv aln.	 Utan att besinna sig satte han den smala spiran i en gungande	 rörelse, det knäppte och sprakade om den ty den var spröd av	 kölden. Botvid stod andlös nedanför och fick ett återfall av	 barndomsföreställningar ty han bad en tyst bön till den heliga	 jungfrun. Så hördes ett kort kratsch, spiran sprang av, spjälk	 och flisor rasslade ner mellan ställningens plankor, men Gia­	 
	 como satt fastklängd vid fönstrets stormhakar. I ett ögonblick	 hade han tryckt in den mjuka hornrutan och stod på köksgol­	 vet. Här var mörkt och – huru annorlunda än han såg det i	 tankarne nyss därute på isen. Med svårighet trevade han sig till	 kammardörren, fick upp den och steg in i sjukrummet. Där	 mötte honom en syn som han aldrig sedan glömde. Sängom­	 hängena voro nerrivna och lågo i en hög på golvet, stolpar och	 spröten som burit dem stodo nakna ut från väggen som skor­	 stenar och takstolar i ett hus där elden rasat; bland trasor av	 sängtäcket som den febersjuke rivit i strimlor låg den hans själ	 älskat som oformlig massa vilken kastade och krökte sig som	 en fisk då han vill befria sig ur nätet. Hennes lilla fina ansikte	 var rött och uppsvällt som en drinkares och de härliga svarta	 ögonen voro blodsprängda; det mjuka håret som förr sken som	 den svarta mårdens skinn låg hopknorrat, stripigt, som torra	 ålskinn; den lilla mysande munnen var borta, ty läpparne voro	 uppdragna så att tänderna syntes onaturligt långa som på ett	 ätande rovdjur och den lilla fina skuggan på överläppen var	 som ett mörkt streck; ansiktet var redan besatt med gröna	 fläckar och en förfärlig luft slog emot den inträdande. Den	 gamle fadern låg på knä vid sängen och lyfte sin hand då	 Giacomo steg in. Giacomos första känsla då han såg den sjuka	 var vämjelse och fasa! Han vände sig bort, ty detta var icke	 hans hjärtas älskade, detta var icke den skönhet han dyrkat,	 detta var ett vidunder som man lagt i sängen. Men i nästa	 ögonblick betogs han av en djup blygsel över sin själs elän­	 dighet att det skar honom i bröstet av smärta över hans uselhet	 att han sprang fram till bädden, fattade den sjukas händer,	 undersökte hennes pulsar, såg in i hennes ögon och lyssnade på	 hennes andedräkt. Därpå vände han sig till fadren och sade	 med ett lugn som förvånade denne: Jag skall göra mitt bästa,	 allt hopp är icke ute. – Och därmed lämnade han rummet.	 Med snabba steg ilade han upp i laboratoriet, gjorde eld i	 ugnen och tog fram en kniv. Med ett rits hade han öppnat en	 åder på insidan av sin arm; blodet som sprutade fram tog han	 upp i en glaskolv med omböjd hals som han satte över elden.	 Efter att ha förbundit sig, slog han vinspiritus i en skål, tog av	 sig den guldring som han fått av sin älskarinna, glödgade den i	 
	 elden och släckte av den i spriten, vilket han upprepade några	 gånger. Därpå slog han spriten i kolven tillsammans med	 blodet och lät det distillera av i ett förlag. Under det detta	 kokade gick han i mörka tankar av och till på golvet. Den	 ohyggliga synen därnere förföljde honom som ett spöke. Död­	 skallen på hyllan, ugglan i taket, salamandern på väggen togo	 hennes förfärliga drag. Hennes drag! Men det var ju icke hon	 mera! Hon vars åsyn i går, för några timmar sedan lockade	 honom till sig, som kom honom att lämna allt, arbete, ära,	 framtid, hon stötte nu honom så tillbaka att han icke visste	 huru långt han ville fly ifrån henne. Denna lilla mun som förr	 drog honom till sig med kärlekens vackraste ord och bjöd	 honom att kyssa sig, kvävde honom med pestångor. Så ljödo	 sanningens ord genom ensamheten i hans öra! Han trodde icke	 på hennes räddning, han hade föreburit detta för sig själv att	 ett läkemedel fanns blott för att få avlägsna sig, han hade	 övergivit henne! Hon fanns icke mer för honom! Den som låg	 därnere var ju en annan! Och så sade sanningen, att han icke	 älskat hennes själ, utan blott hennes skönhet, ty eljes skulle han	 ju ännu älska henne och icke så velat fly. Men så drogs han dit	 ner igen, där hon ju ändock var; han ville bära band på sin	 dåliga människa som han så djupt föraktade om han blott	 kunde skona den goda delen som ännu hade nog dygd att	 kunna förakta den dåliga, han kämpade med sig, vann segern	 och gick ner. Han öppnade häftigt dörren för att icke överfallas	 av någon tvekan, steg på, men kunde icke komma fram till	 sängen, så hisklig var nu den syn som mötte honom, ty sjukdo­	 men hade tagit en ny vändning. Han störtade ut ur rummet	 och ned för trapporna, slog upp bommarne, öppnade låset och	 var ute i friska luften. Men då han sprang ut för trappan möttes	 han av Botvid som frågade honom varthän och utan att vänta	 svar skyndade in i huset.	 Giacomo styrde sina steg till kyrkan, vilken var öppen natt	 och dag. Han ville se sin Maria den han älskat och vars bild	 han återgivit som den unga modren. Den svala luften återgav	 honom lugn och hans tankar blevo kallare, och de tänkte: jag	 älskade ju icke hennes kropp, ty den ligger ju däruppe i sängen,	 jag älskade icke hennes själ, ty den dväljes ju ännu däruppe i	 
	 hennes kropp, jag älskade hennes skönhet, det är något annat	 och högre än både själ och kropp. Nåväl jag vill se hennes	 skönhet igen och dyrka den och den bor här! Han öppnade	 kyrkdörren och trädde in; slog eld och sökte sig fram till Mariæ	 kor. Han kände sig mycket andaktsfull, men mycket nöjd med	 sitt tankefoster och han var nästan rörd över att han fått sin själ	 i ett sådant fridfullt och oskyldigt tillstånd. Han ville tillbedja,	 han ville se och njuta på avstånd utan att vidröra, han ville	 känna saknadens tagg i sitt hjärta och erfara försakelsens ljuva	 och rena smärta. Han öppnade korskranket och steg på. Lju­	 sets darrande sken föll på en ohyvlad trätavla och på golvet låg	 en hoprullad duk av grov lärft. Det hade den nye lutherska	 prästen gjort då han rensade kyrkan!	 Giacomo rullade upp duken i hopp att ännu finna något spår	 av vad han sökte, men bilderna voro bortskrapade med slöa	 knivar så att man endast såg repa vid repa. Då vände Giacomo	 sig bort och gick ut i kyrkan igen. Där fanns icke en bild eller en	 målning kvar mer än den svarte Kristus på korset, han som	 hade fel i vänstra knäet och vars ögon voro skelande. Han hade	 överlevat förödelsen så ful han var med sina avskräckande sår i	 sidan och på händer och fötter och med sin blodiga panna.	 Steg hördes i kyrkans vapenhus och in trädde en präst klädd	 i de tyska lärdes enkla svarta dräkt med den vita halskragen.	 Han låtsades icke märka Giacomos närvaro utan gick rätt fram	 till högaltaret där han knäföll framför Kristusbilden och gjorde	 en tyst bön.	 När han slutat och stigit upp vände han sig till Giacomo och	 frågade:	 – Är du också här för att bedja?	 – Nej, men för att tillbedja! svarade Giacomo.	 – Vad tillbeder du då?	 – Det sköna! Och ni?	 – Lidandet, ty det är evigt, här på jorden, men det sköna	 förgår!	 – Det kan skrapas ut med knivar av råa händer, ja, men det	 lever ändock!	 – Men lidandet kan icke skrapas ut och förgår icke! Jag bad	 för en sjuk kvinna ...	 
	 – Tror ni att hon skall leva? frågade Giacomo ivrigt.	 – Nej, och jag bad icke att hon skulle få leva, ty det är intet	 att bedja om!	 – Varför har ni skurit ner min tavla?	 – Av starkare skäl än ni då ni med sådan glädje rev ner detta	 kloster! Vi skola icke tillbedja bilder längre och minst bilder av	 syndiga människor.	 – Ni bad själv till bild nyss!	 – Nej, icke till den bild som ditt öga ser utan till den ande	 som bilden föreställer.	 – Vad mitt öga icke ser tror jag ej!	 – Jo, unge man, ditt öga ser att solen går upp, men du som	 så väl känner de nya lärorna, du vet att solen icke går upp och	 du tror sålunda ett annat än ditt öga! Säg mig en sak! Vad gör	 du här i livet?	 – Jag arbetar!	 – Nej, det gör du icke! Du leker! Det sköna är ett sken av den	 timliga verkligheten; du föraktar ju verkligheten, jag vet att du	 nyss flydde den, jag vet det, men efter dess sken far du ändock.	 Du är ju en dåre, då, unge vän, du är ju en apa som söker	 härma vad Gud gjort och mänskorna fördärvat. Hela ditt	 hjärta var upptaget av denna kvinnas yttre, hela din själ var	 ankrad vid hennes skönhet, Gud strök över och skar sönder	 tavlan, vad har du nu kvar? Låt du tingen vara om du icke vill	 ta i dem; är du missnöjd med världen så sök att göra den bättre	 men icke blir den bättre eller lyckligare med att du går och ritar	 av den!	 – Håll herr præpositus, vi konstnärer hava dock tolkat de	 heliga tingen för folket, vi hava gjort dem begripliga för folket	 då de icke förstodo edert romarspråk.	 – I han varit med om att tillverka avgudabilder som I själva	 icke trodde på, utan gycklade med. I han varit med och styrt ut	 sanningen för att hon skulle bli smakligare för de motvilliga; nu	 skola vi ha den kala beska sanningen utan edra kryddor och	 som tolkar ären I överflödiga, ty nu skall talas rent språk som	 alla skola förstå. Eller vad tolkar du nu för rövaren däruppe i	 de nya tornen? Köttets lustar, hedendomens styggelser, som	 skall förströ hans rusiga öga och hjälpa hans inbillning! Kyrkan	 
	 och matsalen var dig lika helig och där finaste brödet bestods	 där var du alltid med! Onyttig är du, lekare är ditt namn! Har	 du något allvarligt att förkunna, så säg ut det, bryt sönder dina	 penslar, tag Herrans Kristi kors på dig! Ära skall du icke vinna	 på denna jorden, och icke guld heller, men du skall skaffa dig	 oförgängliga ägodelar i himmelen dem varken mal eller rost	 fördärvar! Frid vare med dig!	 Prästen gick utan att vänta svar och Giacomo följde snart;	 men han ställde sina steg upp till byn där han fick skjuts till	 huvudstaden.	 
	 
	 
	 När Botvid kom upp i alkemistens verkstad och fick se Giaco­	 mos vidskepelse fattades han av medömkan över sin vän, ty	 han förstod att en tillfällig svaghet förlett honom. Emellertid	 uppsökte han några prövade läkemedel ur örtriket och redde en	 dryck som skulle vara god mot febrar, varpå han gick ner i	 sjukrummet. Han blev mycket förvånad att icke finna Giacomo	 där, men han fick icke tid att giva luft åt sin förvåning, ty den	 sjuka låg redan i själatåget. Drycken kunde hon ej mottaga ty	 hennes strupe var igensnörd av krampen. Det var en fasans syn	 och Botvid grät strida tårar men den gamle satt som förstenad	 av smärta. Slutligen reste sig den sjuka upp i sängen och såg sig	 omkring med frågande ögon.	 – Var är han? frågade Botvid gubben.	 Men denne såg blott på honom med slöa ögon. Maria	 sträckte armarne mot Botvid och i ett ögonblick hade hon	 lindat sina armar om hans hals och tryckt honom intill sig. Han	 kämpade som med döden utan att ha hjärta begå våld för att	 befria sig från den farliga omfamningen; han viskade sitt namn,	 men hon hörde icke; han sköt henne ifrån sig, men då antog	 hennes ansikte ett så förtvivlat uttryck som om hon såg sin	 älskare förskjuta henne, och sålunda höll den gode Botvid	 henne i sina armar, tills hon föll utmattad ner på kuddarna och	 uppgav andan.	 
	 – Var är då Giacomo? var Botvids första fråga sedan stor­	 men lagt sig.	 – Han gick nog efter en läkare, svarade gubben. Men lämna	 detta rum, ty nu börjar den värsta faran.	 – Skall jag dö, så är jag redan dömd, sade Botvid. Arma	 Maria, hon trodde att det var hennes Giacomo!	 – Nej, svarade en röst från den öppna dörren, hon visste att	 det var Botvid, ty hon såg när hennes eländiga älskare övergav	 henne.	 Det var den nya prästen i församlingen.	 – Övergav han henne? frågade Botvid upprörd i sitt inner­	 sta. Övergav han henne?	 – Han flydde nyss härifrån i en släda över isarne! Han var	 en världens man och därför fruktade han döden. Det var en	 dålig lärare du fick Botvid.	 Därpå trädde han fram till bädden och gjorde en kort bön.	 Den gamle tillät icke att man höljde över liket; han ville sitta	 och vaka över henne med ljus på det gamla sättet, han tyckte	 hon ännu var skön i döden så ohyggligt än sjukdomen härjat	 henne.	 – Ser du, sade prästen till Botvid, det i sanning sköna, det är	 icke för ögat; kärleken gör själva styggelsen skön.	 
	 
	 
	 Pesten hade kommit så sent på hösten att kölden som bröt in	 blev den övermäktig och kvävde den i lindan. Den plockade	 undan några arbetare vid slottsbyggnaden, men både Botvid	 och den sörjande fadren blevo orörda. Botvid hade efter Marias	 död och Giacomos flykt blivit tungsint och grubblande. Hans	 arbete väckte hans vämjelse; satyrer och nymfer som han måste	 rita och måla blevo djävlar som med frestelsens och syndens	 bägare sprungo omkring och lockade människor; hans öga	 kunde icke upptäcka något skönt i en liderlig gubbe med horn i	 huvudet, bockfötter och svans; hans fromma sinne kände sig	 alls icke uppbyggt av att avbilda nakna ynglingar och kvinnor;	 
	 självbedrägeriet som icke underblåstes av Giacomos sofisterier	 lät honom icke längre se gudar och gudinnor; något mer än	 nakna män och kvinnor blev det icke. Detta ’något mer’ som	 Giacomo alltid framhöll blev för honom endast en dikt. Det	 rena intryck som marmorn gjort på honom tillskrev han förnuf­	 tets klara blick som genast insåg att det var sten och icke kött	 och att begäret sålunda upptäckte att här icke stod något att	 vinna. Det var sålunda icke någon gudomlig egenskap konst­	 nären givit stenen, utan det var endast stenens egenskap att	 vara sten som avväpnade lustan.	 Den nya tid han hälsat med jubel, började att mindre till­	 fredsställa honom. Han saknade tillbedjandet och lovsången	 vid den ombildade gudstjänsten där man i stället för att dyrka	 Gud satt på bänkar och tog emot tillrättavisningar av en präst,	 vilken steg upp och talade i Guds namn. Förut hade man talat	 till Gud, nu talade man vid prästen. Det hade kommit någon	 emellan människan och Gud. Dessutom höll man kyrkan	 stängd om sökendagarne just då man som bäst under arbetets	 börda behövde slita sig lös ett ögonblick och inne i kyrkan	 erinra sig att man icke endast arbetade för denna världen.	 Vidare sårades hans sinne av att se huru allt silver och guld,	 alla dyrbara mäss- och altardukar flyttades från kyrkan upp till	 slottet, där man nu kommit så långt att man fått ett torn	 färdigt, i vilket redan de kungliga börjat gästa. Och när de	 kommo ut, då var det slut med friden. Det ena upptåget följde	 det andra, och vid ändlösa fester vakade man och bullrade hela	 natten. Folket fick smak på oväsen och flärd och blev högmo­	 digt och vrångt. Skogarne genljödo av jägarnes horn och häst­	 svennernas hojtande, bössor knallade och piskor smällde; och	 om kvällarne då den fordom så fridfulla viken lade sig spegel­	 klar, plaskade åror och smattrade trumpeter, sång och luta,	 bägarklang och jungfrurs löjen jagade änderna ur vassen och	 skrämde måsarne från fisket; och i slottets trappor klingade	 sporrar, rasslade rustningar och frasade sidenkjolar. När Bot­	 vid slutligen tänkte på att fria till fiskarflickan på Härnö, var	 hon redan skämd av den elake herren Samsing von Boxtad­	 höwde vilken narrat henne med äktenskapslöfte. Marias frid	 var ute! Botvid saknade den och när bullret blev honom olidligt	 
	 gick han ner på kyrkogården. Där satt han sig på en bänk vid	 den olyckliga flickans grav. Men festernas larm förföljde ho­	 nom. Då kom han att tänka på det avbrutna gästabudet där­	 uppe i det gamla tornet och han mindes deras första besök, de	 kullslagna glasen, den röda fläcken på duken, maskarne i fatet.	 Vi få väl se, tänkte han. En fest kan icke räcka länge!	 Åren gingo! Slottet reste sig färdigt med sina runda torn och	 såg stolt ut över viken, förödmjukade den lilla kyrkan och	 krossade de små husen som slagit sig ner i dess skydd. De unga	 förstesönerna hade vuxit upp och nu blevo festerna än flera och	 än mera larmande. Botvid blev allt mer missnöjd med sig själv	 och sitt arbete. Nu skulle han måla skärmar till skådespel i	 fastlagen, bygga äreportar, göra konterfej av fruntimren, allt	 vad han ansåg som flärd och flitter. Men det var icke han	 ensam som var missnöjd. Det nya som man fått väckte små­	 ningom missnöje i alla landsändar; smålänningar, dalkarlar,	 västgötar rörde på sig och snart gick bödelsyxan mot egna	 landsmän lika flitigt som den fördrivne danskens. Man ville ha	 igen det gamla, och man fick igen – mässan. Den kostade	 ingenting, och något skulle man giva i ersättning för guldet och	 silvret. Botvid kände sig ung igen den första gången han gick i	 kyrkan och hörde de gamla sångtonerna från barndomen, och	 kände den sköna lukten av rökelsen och såg de granna mässklä­	 derna som de unga förstinnorna sytt. Och de unga förstarne	 voro med och de togo vigvatten vid dörren och församlingen	 grät av glädje att allt var såsom fordom.	 Men den nye prästen som varit med om rensningen i de stora	 ordens dagar, han vände sig med grämelse bort från alltsam­	 mans och trodde att världen gick baklänges. Han mötte Botvid	 stundom och gav då sitt missnöje tillkänna:	 – Är det bättre nu än förr må tro? kunde han säga. Kronan	 tog tretton tusen hemman från kyrkan för att lindra landets	 nöd, och så tog man silver och guld, ty kyrkan skall vara fattig.	 Men ändock är kronan i nöd, men likafullt ha vi fått tre	 biskopar i Uppsala, tre i Linköpings och två i Strängnäs’ stift,	 då man förut hade en i vardera. Man ger med ena handen och	 tar med den andra. Man tog Munkeboda av Brask, men man	 ger ärkebiskopen i Uppsala, smedspojken Laurentius Pederson,	 
	 femtio drabanter. Man avskaffade avlaten, men kungen säljer	 syndernas förlåtelse åt Olaus Pederson, som stod honom efter	 livet, för fem hundra ungerska gyllen! Man avskaffar påven	 därför att man icke tål romerskt välde inom svenska landa­	 mären, men man skickade efter tysken Georg Norman och låter	 honom stifta lag för kyrkan. Och vi gå framåt säger man! Hur	 långt framåt hava vi icke gått från de första kristnes fromhet,	 deras förakt för jordiska ägodelar, deras hat mot förtryckare,	 deras kärlek inbördes! Varje litet framsteg vi taga är ju endast	 ett steg tillbaka till det första oskyldiga tillstånd vi en gång	 lämnat. Låt oss gå tillbaka alltså, men långt tillbaka, förbi	 kloster och helgon och påve, tillbaka till apostlarnes tider då	 alla voro förbrödrade i kärleken, då intet fanns att kivas om,	 och alla voro eniga i en tro, ett hopp! Låt oss återvända ända	 fram till Kristus igen med vilken världen föddes om!	 
	 En dag erhöll Botvid kallelse till kyrkorådet. Den gamle vålds­	 mannen, bondepinaren och skörlevnadshjälten herr Samsing	 von Boxtadhöwde hade avlidit. Han hade såsom frikostig giva­	 re av kyrkan köpt rätt till gravplats i densamma; men nu ville	 rådet att han också skulle få ett värdigt minnesmärke och detta	 skulle Botvid utföra i marmor och med den avlidnes bild målad	 ovanför detsamma. Till grav hade man anslagit det forna	 Mariæ kapell. Botvid blev ytterligt upprörd och erinrade om	 den avlidnes grova missgärningar, men erhöll till svar: om de	 döda skall man icke tala illa. Varpå Botvid med häftighet	 genmälde: att det var den dödes gärningar som själva talade	 illa om honom, att Botvid skulle anse sig skända Herrans	 tempel om han satte upp ogärningsmannens bild att hembäras	 en allmän vördnad som under århundradens lopp skulle övergå	 till dyrkan, att man nyss avskaffat tron att någon kunde köpa	 saligheten, men att man nu lät herr Boxtadhöwde köpa den.	 Därpå svarade rådet med att fråga Botvid om han ansåg en	 supig portvaktare och hans liderliga dotter mera värda tillbed­	 jan än den avlidne, varpå Botvid icke kunde svara något alls,	 utan gick sin väg, antydande därmed att han icke åtog sig	 beställningen.	 Saken syntes nerlagd ty den hördes icke av något vidare på	 
	 länge. Men en dag ett halvt år därefter satt Botvid på kyrkogår­	 den på den bänk han låtit ställa invid Marias grav. Det var en	 septembermorgon; nattfrosten hade knäckt de röda och gula	 lönnlöven och när nu solen stack på dem lossnade de och föllo	 ett och ett ner på den lilla gravkullen. Botvid satt där länge och	 såg på huru de så småningom täckte de gröna torvorna; rim­	 frosten smälte för solen och föll som tunga tårar på löven; ett	 yrvaket bi letade igenom kalkarne på de få höstblommor som	 överlevat nattens förödelse och en trädkrypare sökte igenom	 barkarne efter några gömda larver. Det var tyst och stilla	 runtom i nejden och viken låg spegelklar. Men i fjärran utåt	 fjärdarne hördes det dova ljudet av tunga årslag. Botvid	 väcktes ur sina tankar av att någon bakom honom visslade	 tonen till en visa. Gamla minnen vaknade och han sökte erinra	 sig vad det var för en visa och vilka ord den gömde. Då hörde	 han invid sitt öra en röst som sjöng ’vaker upp alla redliga	 drängar’, och framför honom stod Giacomo. Han var fetare än	 förr, hans ansikte var rött och hans ögonbryn voro grånade.	 – Frid och hälsa, gamla dräng, började han då han tog	 Botvids hand. Du håller dig väl med kyrkogården ännu.	 Många år sedan vi råkades, mycket hänt sen dess, men du är	 dig lik finner jag. Vad gör du här bland gravarne?	 Botvid pekade på det lilla korset.	 – Vem ligger där? frågade Giacomo utan att blinka.	 – Maria, svarade Botvid utan att taga ögonen från Giacomo.	 – Vilken Maria? Det är så många med det namnet. – Jag	 minns, portvaktarns! Det var en rar piga; men ett sorgligt slut.	 Hon ligger alltså här! Guds frid över dig! Jag skall också ihop	 med en grav efter en herre som kallas Oxtadhöwde eller slikt.	 Det lär ha varit en skälm säger man, men vad kommer det mig	 vid? Han hade ett grant huvud, väl litet hår, men det får man	 lägga på!	 – Du dyrkar ännu det sköna? frågade Botvid, hos vilken åren	 bränt bort det hat han en gång hyst mot Giacomo.	 – Jag dyrkar ingenting! svarade denne. Jag lever därför att	 jag är född och jag lever helst gott! Livet är nog svårt ändå utan	 att man behöver göra det värre! Minns du vad jag sade dig en	 gång: världen går icke framåt, den går i kretsar! Allting är	 
	 förgängligt! Denna flicka jag älskade, ja det är borta! Rår jag	 för att jag är skapad så att denna grav som gömmer henne, i	 detta ögonblick är för mig endast en jordhög, litet gräs och två	 trästickor i kors. Känslorna växa som hår och skägg tills de	 gråna och förtunnas eller falla bort! Det är nu så en gång och	 det kan inte fanen hjälpa! Tala vid honom eller dem som ställt	 så till! I dag skall det vara hörpet och snörpet, i morgon skall	 det vara hös och plös; det är bara förändring, ombyte man vill	 ha, sak samma om det är bättre eller sämre, det som var bra i	 går, är dåligt i morgon, och i övermorgon är det bra igen. Äta	 och ätas! Där har du svar på livets gåtor! Farväl till återseende!	 Nu går jag in i kyrkan och rustar upp det gamla aset som gick	 till himlen med alla dödssynderna i ena handen och penningpå­	 sen i den andra!	 Botvid blev åter ensam. Giacomo hade varit som en uppen­	 barelse för honom; han hade åter uttalat hans dolda tankar, ty	 Giacomo hade den kraftfulla alstrande naturen medan Botvid	 var ofruktsam. Han kände att han tillryggalagt ett nytt väg­	 stycke och att han icke skulle kunna komma längre. Livet stod	 för honom såsom endast medförande en skyldighet, en uppgift	 nämligen den att få bli uppehållet. Det var åter en sådan där	 kretsgång i vilken tanken löpte tills den föll ner dövad av yrsel.	 Äta och ätas, leva för att leva, dö när man så skulle. Intet	 vidare! Därpå kom så harmen över allt spillt arbete, alla mödor	 förgäves, all offervillighet, all hänförelse. Liksom jorden gick	 sin eviga kretsgång kring solen utan andra än de beständigt	 återkommande växlingarne av årstider och dygn, så skulle	 också världen gå sin; evigt nytt, men evigt börja om, och allt	 nytt vore endast att ta upp gammalt.	 Botvid hade väckts från ungdomliga villfarelser, jublat över	 det nya, rivande på det gamla; och så kom det gamla igen, men	 det tillfredsställde icke mer; bönerna eldade icke som förr,	 rökelsen doftade icke som i ungdomen; sorgen kunde icke en	 gång tillfoga honom de friska sår som förut vilka blödde och	 läktes, nu rötte de och bildade brand; glädjen kunde icke jaga	 blodet till hans kinder, ty när den någon gång kom mottog han	 den med samma köld som man mottager en vän på vilken man	 fått vänta för länge. Återstod endast en plikt, ett mål: att	 
	 uppehålla livet, men det var en tung plikt, ty han aktade icke	 längre sitt arbete och det var intet mål, ty han aktade livet	 för intet. Hans frid var ute, ty hans själ var kluven i två vilka	 lågo i evig fejd; han var sonen av två tidevarv och detta gav	 honom två synpunkter över tingen, munkens och satyrens; han	 kunde ännu bli hänförd av något stort, skönt, gott, men så kom	 genast tvivlets löje och upplöste allt; hans båda ögon, brukade	 han säga, drogo icke jämnt mera, det ena såg sakens framsida,	 det andra dess baksida, men därför kunde han heller icke få	 någon stadig blick på livet som förmådde föra honom till ett	 mål.	 Där satt han nu i sin mannaålders dagjämning och såg	 hösten redan vara kommen. Därför älskade han kyrkogården	 och höstens tysta arbete åt förgängelsen.	 Giacomo hade gått in i kyrkan, öppnat ett fönster och stod	 där nu och betraktade Botvid vid graven. – Den där har inte	 huggit för sig han och därför är han utan, tänkte han för sig	 själv och visslade så att det sjöng i kyrkan.	 – Hör du Botvid, ropade han efter en stunds tystnad, minns	 du sekreterarens förståndiga ord till det där åderlåtningssäll­	 skapet som husade här?	 – Nej, svarade Botvid och kunde icke undgå att rysa då han	 såg Giacomos faun-ansikte i kyrkfönstret och bakom honom	 den svarte Kristus på korset.	 – Ätom, drickom och varom gladom, ty i morgon skolom vi	 dö! – Hej, du gamla stolle!	 – Klang! hördes från en trädtopp, det pep i luften; Giacomo	 störtade baklänges och försvann ur fönstret. Botvid sprang upp	 och skyndade in i kyrkan; där fann han Giacomo vridande sig	 på golvet som en trampad orm, och förgäves bemödande sig att	 rycka ut en järnskäftad pil ur vänstra ögat.	 Botvid kastade sig ner och undersökte såret; då han såg all	 hjälp vara förgäves, och att pilen icke kunde dragas ut, fattade	 han Giacomos händer och höll dem fast att han icke skulle	 skada sig själv; därpå lutade han sig ner och viskade i hans öra:	 Är du beredd på att dö?	 Giacomo slog opp sitt enda öga, stirrade på Botvid och sade	 med låg men stadig röst:	 
	 – Dö! Skall jag dö? Ja, gärna! – Han sträckte ut sig lång som	 han var och tycktes vänta något; därpå återtog han: – Det var	 nog den gamles hämnd som höll i bågen? – Dö? Nåväl! – Nu får	 jag veta allt, Botvid, allt som vi här icke fingo veta. Och jag	 skall komma ner till dig, en natt när du sitter på kyrkogården,	 och då skall jag skänka dig himmelens hemlighet, ty Gud,	 Zeus, eller vad du heter, jag skall rycka den från din himmel,	 jag skall stjäla den som Prometheus stal elden, om ock jag skall	 sträckas över tio plogland och hackas av gamar! Avundsjuke	 gudar, som binden för mänskornas ögon och släppen dem ut i	 vimlet! Där sitten I och len åt dårarne när de stöta ihop sina	 huvud! I given mänskorna drifter, starka som vårflödet! I	 rycken opp dammluckorna och sägen till floden håll! Vad är	 detta för gyckel! I given oss kött som skälver av lust att leva och	 I sägen till köttet: dö! Ser du något förnuft där, Botvid?	 Han gjorde en ansträngning med ögonen som om han sökte	 genomtränga mörker, men pilen skar därvid in längre i ögat så	 att hans kropp slingrade sig om sig själv av smärta! Då stönade	 han:	 – Bed Botvid! Bed för mig!	 Men sedan smärtan gått över tillade han:	 – Hör inte på när min tunga talar dumt! Ser du, det sitter	 gammalt damm kvar i minnets vrår, och när plågan kommer	 rörs det upp, men det betyder intet! Min själ är icke svag, men	 min starka, härliga kropp är det! Ser du hur han vrider sig; det	 är icke jag som vrider mig! Mitt vänstra öga ser en eld, som	 bränner mitt huvud! – Jesus Kristus, förbarma dig! – Slå vatten	 över pilen Botvid; den är glödgad! Helvetes gubbe, som kunde	 vara så långsinnad! – Varför håller du mina händer? Du vill	 också hämnas för att jag tog henne ifrån dig! – Jag tog din tro	 också Botvid! Den var då icke mycket värd, nu! Släpp mig, för	 satan i helvetet!	 Han röck lös sina händer, drog ut pilen, vände sig några varv	 och blev stel. Botvid stannade en stund vid liket. Där låg den	 kraftfulla mänskohamnen så slapp och eländig och en blodpöl	 vid hans vänstra sida speglade det höga solbelysta kyrkfönstret	 och den djupblåa hösthimmelen som syntes genom den öpp­	 nade rutan.	 
	 Botvid gjorde ett korstecken över den döde, föll på knä och	 höll en kort bön.	 Därpå gick han ut att förkunna vad som hänt, vilket icke	 väckte någon vidare uppståndelse.	 Åtta dagar senare packade han sin ränsel och for med en	 vedbåt till Stockholm för att därifrån fortsätta resan till det	 Swabiska landet i Tyskland, där han ämnade ingå i ett åt	 jungfru Maria helgat kartusianerkloster.	 
	 
	 
	 Åren rulla sitt lopp, vår blir sommar, sommar blir höst, höst	 blir vinter och vinter blir vår igen. I den gamla Mariakyrkan	 vid den lugna Gripsholmsviken är frid igen. Den svarta träkris­	 tus hänger kvar som förr, men han har fått förnämt sällskap,	 han som i livet endast sökte dåligt. Herr Samsing von Boxtad­	 höwdes vapen och bild sitter på hans högra sida och med	 underskrift: Herren känner de sina. Frid åt den som	 räddade hans helgedom. Och på hans vänstra sida hänger	 den stormäktigste och allernådigste konungen, Johan den	 tredjes bild och med underskrift: Den sanna troslärans	 återställare. Salige de som tro.	 Men nere på viken kommer en svart galär framrodd av tolv	 beväpnade roddare; seglen hänga som sorgefanor om master	 och rår; på akterdäck sitter konungasonen, konungabrodern,	 den förre konungen, fängslad och blickar med harm och bävan	 upp till den höga borgen där han lekt sin barndoms glada	 lekar, och drömt sin ungdoms starka drömmar, samma borg	 som tog sin sten från ett fängelse för att bygga ett annat.	 Det rasslar och slamrar i harnesk och huvor, det forsar om	 fören och det knakar i årtullarne. Fiskaren i ökstocken lägger	 still och blottar huvudet ty han ser att det är någon kunglig.	 Men de gamle måsarne som leva ännu, flyga skrämda upp och	 de lägga huvena på sned och speja och speja om den stora	 båten har någon fisk inne, men de se bara blanka folk som ha	 järnkläder och ljustergaddar och nu rörs en trumma, som rullar	 och mullrar som själva åskan och då veta måsarne att det är tid	 
	 att fly, ty snart kommer den svarta båten att kasta rök och	 lågor, och de lägga sina gula ben under stjärten och fly, ut på	 fjärdarne och ner på strömmen vid den stora staden. Och där	 är allting nytt! Nya torn med nya galler, ny kung och nya	 herrar, nya äreportar och nya galgar, och alldeles ny blod	 rinner i rännstenarne ner i strömmen där nors och löjor dyka	 ner i friskvattnet, och mänskorna ha återigen nya kläder och	 nya ansikten, men se icke glada ut över sina nya kläder; de bära	 höga kragar som om de fruktade för sina halsar och de bära	 kapporna på båda axlarne för säkerhetens skull, ty det blåser	 jämt nya vindar. Men uppe på slottsterrassen sitter den nya	 kungen med sin nya rådsherre; och de dricka gammalt rhenvin	 ur gamla guldbägare och de dricka för de nya äreportarne och	 de nya galgarne och de finna att allt är ganska gott. Men det	 finna icke måsarne, ty fisken har flytt för allt det nya och därför	 fly måsarne också ut genom skären, ut till havet. Där är det tyst	 och stilla och där är allting sig likt och det kunna måsarne lida	 bättre än allt annat.	 
			 Pål och Per.	 
	 
	 
	 
	 
	 
	 
	 
	 Julnatten vilar bisterkall och dödstyst över huvudstaden, allt	 liv är som förfruset, så att själva vinden håller sig stilla och	 stjärnorna flämta som små eldar för att hålla livet uppe. En	 ensam nattvakt halvspringer på gatan, för att icke frysa föt­	 terna av sig, och det knakar i de gamla trähusen, när bjälkarne	 krypa ihop.	 Uppe i köpman Pål Hörnings bostad i Drakatorns gränd är	 husmodern uppstigen, men hon vågar icke tända ljus i stake	 eller brasa i spiseln, ty det har ännu icke ringt ur vård och	 vako, men hon väntar varje ögonblick att få höra lilla otte­	 klockan i stadskyrkan, ty hon har känsel på att tiden lider åt	 fyrataget och hela huset skall i julottan i Spånga och måste	 dessinnan ha något varmt i sig. Hon letar fram sina helgdags­	 kläder, som hon lagt på en stol, och rustar sig i mörkret så gott	 hon kan. Men när väntan blir för lång och mörkret besvärligt,	 tänder hon en hornlykta, förlitande sig på att väktarne skola	 vörda julfriden och icke göra något larm, och tassar nu om­	 kring i de låga små rummen. Far sover ännu med halva ögon	 och lilla Sven är långt bort i drömmarnes land, fastän han	 ligger med huvudet på en trähäst och håller en fjäderboll i	 hand. Karen, som läste fram på gången i höstas, sover också	 bakom skynket och har hängt sin nya sammetsjacka och sitt	 halsband av böhmerkristall på sängstolpen. Julträdet, med sina	 röda äpplen och spanska nötter, kastar sin långa, raggiga	 skugga på allt, och gör att det ser hemskt ut i halvskymningen.	 Men mor går ut i köket och väcker Lisa i slagbänken och hon	 ränner upp som ett yrväder och tänder i järnstaken, ty hon är	 inte rädd, för Truls nattvakt är hon god vän med, och köket	 ligger för övrigt åt gårdsidan. Och så bultar mor i taket med	 viskskaftet åt Olle bodsvennen, som sover oppe i loftkam­	 
	 maren, och Olle svarar med sin stövel, som dunkar tre gånger	 gott förstånd.	 Och så går hon in i sovkammaren igen och syr fast en häkta i	 fars stärkta och finglättade helgdagsskjorta med pipkragen, och	 så tar hon ut ur stora ekskåpet lilla Svens röda strumpor och	 synar dem mot ljuset, och så tar hon ett stygn här och ett kast	 där. Och så väcker hon Karen, som sticker två små nybadade	 fötter i halmtofflorna och börjar kläda sig bakom skynket, ty	 man är mycket trångbodd. Och nu vaknar Sven, som har ett	 rött märke på kinden efter trähästen, och han börjar genast	 kasta fjäderboll, som flyger över skynket och genast kommer	 tillbaka igen, men träffar far på näsan, så att han också vaknar	 och grymtar ett vänligt Guds frid och god jul ur sin stora säng,	 som är byggd lik ett litet hus.	 Och så vill lilla bror springa bakom skynket och se på systers	 julklappar, men då skriker syster och säger att det duger inte,	 för hon håller på att tvätta sig.	 Men nu ringer stadskyrkan otta och då säga alla Guds frid	 och mor tänder grenljusen i stora kammaren och Sven kommer	 ut och sätter sig i bara skjortan under julträdet och vill göra	 troligt för sig och de andra att han är ute i skogen och så gnager	 han i en handvändning på baksidan av ett äpple för att det inte	 skall synas, men äpplet snurrar runt på sin tråd och så kommer	 mor och säger att hon skall basa honom i stjärten om han inte	 genast går in och klär på sig.	 Men Lisa tänder i spisen så att lågan dånar i skorstenen och	 sedan sätter hon på mjölkpannan; mor breder en duk på stora	 matbordet i dagligkammaren och ställer fram skålar; men på	 fars plats sätter hon den blankskurade silverkannan; och så	 krusar hon smöret i bunken och skär opp av julbullen och	 skinkan, ty man skall ha en bit i sig innan man åker i ottan.	 Olle har varit på benen en god stund och gått ner i stallet,	 fått upp drängen och ryktat fuxarne; slädan dras fram ur lidret	 och fällarna piskas; snart står åkdonet i gränden och Olle	 tänder blossen som lysa upp husväggarne som en eldsvåda.	 Jöns smäller med piskan för att underrätta om att det är	 förspänt och fuxarna frusta och skrapa med hovarne för att	 yttra sin otålighet. Uppe hos köpmannen springer man om	 
	 varandra för att leta ytterplaggen; pälsar och karpuser, lapp­	 pjäxor och muddar dragas på och Karen som först är färdig får	 gå ned och bjuda Olle och Jöns på en dryck varmt öl. När far	 är klädd tar han ett glas glödgat franskt vin i pälsen och går.	 Mor stänger alla lås och kommer efter med Sven och Lisa och	 så är man väl ute i gränden. Det är en väldig släda rymlig som	 en skuta med tre stolar, i den första sitta far och mor och lilla	 Sven, i den andra Karen och Olle och längst bak Lisa och Jöns	 med blossen. Far sätter sig sist upp, ty han skall se att hästarne	 äro broddade, att huvudlaget och selarne sitta stadigt; så kliver	 han upp så att det knakar i korgen. Han fattar tömmarne,	 frågar ännu en gång om intet är glömt; smäller med piskan,	 nickar upp åt fönstren på sitt gamla trähus och så bär det av!	 Först upp till Stortorget där man skall samlas, goda vänner av	 Stockholms hästägande borgerskap. Och där sitta de redan i	 sina slädar, tjocka bryggare och smala bagare, och hela torget	 är upplyst av deras rykande bloss. Klatsch! Bjällrorna klinga	 och nu sätter sig tåget i rörelse ner för brinken och ut genom	 norra stadsporten.	 – Jag undrar just hur broder Per skall ta emot oss i år? säger	 fader Pål till sin gumma när det blivit litet lugnt i lederna.	 – Hur så då? menar mor något litet orolig.	 – Åhjo, förstås, inte har han grund, men jag tror att jag rev	 honom litet för hårt på saltet i förrårs, och sedan har han varit	 lite skör efter vad jag förnummit.	 – Nå så, om så ock vore, ska han väl inte visa det nu heller;	 ni träffas ni två inte så ofta, och fastän ni inte ä’ riktiga bröder,	 så ha ni ändock ju räknat er som så.	 – Men Mats är svårt långsinnad och kommer det strå i	 mjölken så blir det väl knappast något av mellan Karen och	 Mats. Få väl se! Få väl se!	 Lilla Sven sitter ner i halmen och håller i tömändarne i den	 tron att han kör. Olle bodsven söker få ömma samtal med	 Karen, men hon har sina tankar på annat håll och svarar	 ingenting; men Lisa låter sin granne sticka hennes hand i sin	 stora vante och ibland hjälper hon hålla blosset då han fryser	 om näven.	 Ut bär det nedanför Brunkebergsåsen över träsket och på	 
	 Uppsalavägen och snart synas mellan tallarne ljusen från Solna	 kyrka glimma i den mörka vintermorgonen. Här skiljer sig	 köpman Pål från de andra borgarena som stanna där, ty han	 skall in på Västeråsvägen som bär till Spånga. Och snart får	 lilla Sven så mycket att undra över de stora julgranarne på	 ömse sidor om vägen som då och då lysas upp av blosset och	 strax igen gömmas i mörkret och han tycker sig se tomtarne stå	 bakom trädstammarne och vifta med sina röda mössor, men far	 säger honom att det endast är det röda eldskenet som flyger och	 ränner, ty far är en upplyst köpstadsbo som icke tror på tomtar	 längre, och Sven tycker att de stora julträden springa bredvid	 slädan och stjärnorna dansa över deras toppar men då säger	 mor, att Gud bor i stjärnorna och de dansa i dag av glädje över	 att Jesusbarnet är fött och det förstår Sven gott.	 Nu dånar det under hästhovarne och man far över en bro,	 skogen glesnar, slätten vidgar sig och små kullar ligga med	 björkhagar här och där, och nu lyser ett ljus ur ett stugufönster,	 nu synes ett bloss ila fram, och i fjärran över slätten står	 morgonstjärnan och strålar så stor och skön, och Olle bodsven	 berättar för Karen att det var just den stjärnan som ledde	 herdarne till Betlehem, men det vet Karen förut, ty i köpstaden	 vet man allting och Olle är från landet.	 Vägen kröker sista gången och genom de avlövade lindarnes	 långa spön synes kyrkan i all sin glans. På kyrkvallen har man	 kastat blossen i ett stort bål vid vilket körsvennerna värma sig	 sedan de satt in hästarne i kyrkstallet. Fader Pål klatschar med	 piskan och kör upp med en ståtlig lov omkring bålet och låter	 fuxarne kråma sig för de undrande bönderna. Vid kyrkporten	 träffas Per och hans gumma och långa pojke; och man omfam­	 nas och önskar god jul och frågar efter hälsan. Och sedan man	 bladdrat hit och dit, ringa klockorna anngången och då går	 man in i kyrkan. Och där är kallt som att sitta i sjön, men det	 känns icke, ty man fryser i gott sällskap och för övrigt håller	 man sig varm vid predikan och sången och de unga hava så	 mycket att se på och de gå omkring och hälsa på varandra och	 kunna icke nog beskåda de många ljusen.	 Och när äntligen ottan är all och man kommer ut på backen	 igen, då äro stjärnorna slocknade men i öster är himmelen	 
	 rödgul som ett moget sommaräpple, och så travar man med	 raska steg hem till broder Pers.	 Ett stenkast från kyrkan ligger skattebonden Per Matsons	 stora stuga med bakhus, härbärge, och sovkammare på loftet.	 Vid grindstolpen sitter en otröskad kornkärve i vilken spar­	 varne redan slagit sig ner och fira jul; vid stugudörren stå	 tvenne granar som gnistra av rimfrosten. Per ställer sig i stugu­	 dörren och hälsar sin fosterbror och sin fränka med husfolk	 välkomna, och därpå stiger man in i stugan och pälsar av. Mor	 som gått hem förut står vid spiseln och värmer öl; sonen Mats	 hjälper Karen med pälsen och Sven rullar sig redan i julhalmen	 som täcker golvet till en halv aln. Köpman Pål och hans	 gumma ledas upp i gallbänken och taga plats under de blå och	 röda bonaderna som föreställa Kristi intåg i Jerusalem och de	 tre vise männen, men fader Per sätter sig själv i högbänken.	 Och det långa bordet giver en ståtlig anblick, ty det finns inte	 en fläck så stor som en hand där inte ett fat eller en skål står,	 det är uppbullat för hela julen och all mat som finns i huset är	 framsatt; ett helt svinhuvud grinar på ett rödmålat träfat mitt i	 härligheter av sylta, tungor, stekar och bringor; saltfisk och	 torrfisk, smörbunkar och pundbullar, kakor och rån; hankestop	 av doftande enstäver med skummigt julöl. Morgonrodnaden	 lyser på de frostiga små gröna fönstren och det ser ut som om	 det vore sommar ute, men inne sprider den stora spiselbrasan	 sin sköna värme. Nu tar far opp sin fällkniv och skär skivor av	 bullarna och breder med tummen en väldig smörgås uppma­	 nande sina gäster att följa föredömet. Och när det varma ölet	 är drucket, öppnar den ordkarge fader Per samtalet, ty Pål har	 varit litet förlägen hur han skulle börja.	 – Gott före från stan, eller hur?	 – Klingande, svarar Pål. Fuxarne ä’ också ena baddare att	 löpa!	 Men Per tycker icke om köpstadsfuxarne och låtsas aldrig se	 när Pål kommer sprättande med dem.	 – Gott köp på kornet till jul? fortfar han.	 – Priset är nere, ty de där satans livländarne hade grann	 skörd i höstas.	 – Och de’ unnar du dem inte! Svärja icke på årsväxten,	 
	 bror, du vet inte vad du tar för ända. Dess mer en svär över	 geten dess mer trivs hon!	 – Men jag skall väl också få leva!	 – Plöj, hacka och så, får du skörda!	 – Ä’ vi där igen nu!	 – Ja där ä’ vi alltid! Prästen läser i kyrkan och ber Gud om	 god årsväxt och köpstadsmannen bannar när Gud ger god	 växt! Tvi vale sådant folk som ska leva på andras nöd!	 Pål ville svara, men nu kommo båda morsorna emellan och	 tiggde för himlens skull om julafrid.	 De bägge motståndarne tego och kastade onda blickar på	 varann. Men Mats och Karen drucko på samma kant ur	 samma stop och de båda gummorna sågo mysande på var­	 andra.	 – Få mig saltkaret! sade Per och sträckte ut armen. Mats	 räckte fadern saltet men råkade spilla på duken.	 – Hushålla med guslånet, stack Per in, saltet är svåra dyrt.	 Pål kände gadden men teg så länge. Nya ämnen togos upp av	 gummorna och ovädret avleddes. När man slutat äta gingo Pål	 och Per ut för att taga frisk luft och se på åker och nöt. De	 började med ett besök i nöthuset.	 – Vad ger du mig för den hära! frågade Per och drog tjuren i	 svansen så att han stallade.	 – Om du ändrar’n till oxe och kommer in till stan me’n i vår	 så ska du få veta’t.	 – Det är ingen krok för son i ärtåkern, men inte kommer min	 oxe till stan!	 – Få väl se, sade Pål.	 – Vad få vi se? frågade Per och lade örat på sne. Jag vet nog	 era funder, men fast son fått tryne i gärsgårn så är inte sagt att	 rumpan är så snart efter.	 – Vi få väl se, få väl se!	 Per ville inte fråga mer. De gingo vidare och kommo in i	 stallet.	 – Vad ger du mig för den här? frågade Per och lyfte på	 svarta hingstens bakben. Tio kvarter över ryggbastet.	 – Min åtfux är elva och frånfuxen är tio och en halv, sade	 Pål.	 
	 Det hörde inte Per, utan öppnade hingstens mun för att visa	 hans sköna tänder.	 – Det var ett får till häst! sade Pål. Så där skulle du göra åt	 fuxen, och du skulle aldrig höra gök mer.	 – Var talar vid sin like, sa’ mjölnarn talte vid son.	 Samtalet tog icke någon fart. Man såg på fåren, man såg på	 grisarne, men Påls deltagande lät antingen så konstlat, eller	 kommo fuxarne, som stodo i kyrkstallet, fram och inverkade	 störande. Slutligen var man ute i luften igen och tog en färd åt	 åkrarne. Snön hindrade varje närmare utlåtande om grödan,	 men Per visade var höstsäden stod, var vårsäden skulle stå och	 var trädet låg. Och så skulle man känna på bryggveden om han	 var torr och titta på halmdösen om han var sur; och därpå se	 efter om bina fröso i sina hybblen och om gässen hade för	 varmt i sitt hus.	 Under tiden blev det förmiddag och det ringde snart sam­	 man till högmässa. Och då gick man åter i kyrkan och sov en	 blund till middan, då man gick hem att äta. Och man åt i	 timmar och tre och sedan höll man skymning. Gubbarne lågo	 på var sin bänk och halvsovo; gummorna sutto vid spisen där	 glöden var lagom för att bevara skymningen utan att göra	 mörkt och småpratade om vävnad och bakning; Mats och	 Karen hade tagit plats på en kista och viskade om sina angelä­	 genheter; Olle bodsven hade fått fatt i Lisa och Jöns dräng i	 husets piga och de sutto på golvet och gissade gåtor, vilka lilla	 Sven hade mycket bry att få reda på.	 Men glöden i spisen blevo allt sömnigare, samtalen dovare;	 gubbarne snarkade och läto som bromsar i trästop; gummorna	 nickade och Mats och Karen smögo närmare till varann:	 drängarne och pigorna tystnade också och snart befann sig hela	 huset i en samfälld middagsslummer.	 Mor i huset vaknade först och då var det alldeles mörkt; hon	 blåste eld i spisen och tände ljus; gubbarne vaknade så små­	 ningom och det blev rörelse i stugan. Gossar, flickor och gum­	 mor satte sig i julhalmen omkring spisen för att knäppa nötter	 och tala om sagor. Fader Pål tog fram en kutting spanskt vin	 som han och Per skulle smörja sig med under samspråk och	 kortspel, varmed den långa vinterkvällen skulle fördrivas. När	 
	 de fyllt sina bägare och druckit varandra till, varvid Per an­	 märkt att vinet var honom för sött, tog Pål djärvt ett tag i	 samtalstrådarne för att få dem på det rediga, och började:	 – Nå, bror Per, vill du nu byta ett ord om det andra-andra,	 så ta ur svickan och låt det rinna.	 – Det synes mig gott, sade Per, men jag har alltid menat att	 när den rätte Abraham kommer så dansar Sara. Väl! Vad	 sätter du upp för pojken?	 – Lik mycket som du för flickan.	 Per rev sig i huvet.	 – Det kommer an på vad det blir för år i år. Utstyrseln går	 till pengar och får jag oår så blir det inga pengar. Och man vet	 inte hur det går, för snön kom på säden i höstas medan åkern	 var blöt.	 – Alldeles, alldeles, som här hos mig, sade Pål. Vi låta	 således anstå till hösten och när vi maxa båda lägga opp lika,	 så klipper vi till på oljeverket som klockarn sa, och är lyckan	 go’, så kalvar snart både oxe och ko.	 – Väl, väl! Och nu vilar den saken. Gossen och flickan få	 vänta till åkern går i ax.	 Och nu satte de till att dricka, men ungdomen hade raskat	 undan halmen och satte sig i en ring för att mussla sko.	 Pål och Per sutto tysta en stund och sågo på leken; slutligen	 blev Pål muntrad av drickandet och kände en stark frestelse att	 få ett livligare samtal i gång, och han visste väl i vilken ända	 han skulle börja.	 – Nå du Per, tog han opp, kommer du till stan något i	 vinter?	 Per grinade som en ond hund, tittade på Pål om han talade	 allvarsamt och sade:	 – Neej, det gör jag väl inte!	 – Lika ond på stan än, som för tio år sen? Va! Tål inte se’n	 genom sju gamla gärdsgårdar?	 – Jag vill inte ha’n till skänks om du kastar’n efter mig!	 Behöver’n inte alls, men han kan inte leva utan mig.	 – Ja säg det!	 – Säg det! Kött och hö har jag själv, öl och bröd har jag	 själv, ved och trä, hus och kläder; vad haver jag med dig då?	 
	 Jag bygger mitt hus, jag plöjer min åker, jag hugger min ved;	 min gumma spinner mitt garn, väver min rock, bakar mitt bröd	 och brygger mitt öl. Vad gör du? Du skattar min säd, du tullar	 min skog, du länsar min bod! Du sätter dig på en sten som är så	 kal som min hand; du varken sår eller plöjer, men du tar upp	 ändå och samlar i ladorna; du äter mitt bröd och dricker mitt	 öl, du bränner min ved och spinner min ull; du sitter som den	 late munken och tar tionde, och vad ger du mig i stället?	 – Hör nu, hör nu! stammade Pål. Får du inte mitt salt?	 – Ditt salt! Du gör inge’ salt, och hade du inte knepat till så	 att vi inte behövde din mellanhand så fick du inte klå oss heller!	 Och ditt socker? Jag begagnar inte ditt socker, jag har mina	 bin!	 – Får du inte mitt järn?	 – Ditt järn! Var bryter du det? I rännstenarne? Va!	 – Får du inte mitt vin?	 – Var planterar du det! På takena? Va!	 – Får du mitt silver, mitt guld?	 – Vad skall jag med det, om du också hade något? Kan jag	 göra en kniv, en plog, en spade, en skrapa, en skäkta av silver	 och guld! – Pasch! – Jag vill inte höra talas om’et! Allt onyttigt,	 det sysslar du med, och fanns det icke så många dårar som	 köpte ditt skräp, så skulle du svälta ihjäl! Tänk om alla bond­	 bassar, som ni kallar dem, skulle i en hastig vända få igen sitt	 förnuft, så de inte omakade sig med att byta sin säd mot ditt	 skräp; vad skulle du äta då? Va!	 – Äta? Man lever väl inte för att äta!	 – Nej, men av att äta! Men den som äter andras bröd, han	 har också råd att hålla rännarbana och bollhus, där man lär sig	 så sköna ting, den har råd att pränta böcker där man får läsa	 om att allt vad den late gör är väl, och att det är ärosamt att	 stjäla bara man tar en plit i hand och sätter en trasa på en	 stång och drar in i andras land och säger: nu är det krig!	 – Alltid ska du rycka fram med den där gamla rännarbanan!	 Vi betalar ju den själva åt kungen, så då få vi väl ha’na i fred!	 – Betala ni själva! Jo, hur gick det till! När hon byggdes, så	 skulle köpstan betala; men då gnällde ni och sa att det var så	 dåliga tider, för bond ville inte köpa ert skräp. Och vad gjorde	 
	 ni då! Jo, ni satt opp saltet för oss! Jo, du, jag minns det nog	 och det ska du ha igen! Och så blev det bond’ som fick betala	 rännarbanan och era andra upptåg, för upptåg ska ni nu ha,	 därför att ni satt er ihop som bin i kupa och varken ser sol eller	 måne. –	 Ruset började slå opp, och Per fick en inre syn på de	 förhatliga fuxarne såsom den förkroppsligade köpstadsflärden.	 – Och fast du inte har så mycket gräs som kan växa på min	 haka så har du ändå råd att föda två fuxar, du! Vad äter de	 måntro? Socker och salt? Va! Russin och mandel, kanske? Och	 vad gör dina fuxar? Dra de plog, dra de stock? Gå de för lasset?	 Nej! Det gör de vackert inte! Jag vet nog vad de drar, men det	 säger jag inte, men nog vet jag att gatorna inte är längre än	 mitt rovland är långt! Se de ha råd de, de late! Jag har tag mig	 fasen lust att bli lat! Hör du mor, har du lust att bli lat också, så	 få vi röa fuxar som gå klädda i karduan med silverknappar på	 skänkeldonet! Kom du mor så ska vi bli lata så få vi åka i	 blåmålad släda med pigor och drängar och sätta stövlarne i	 utterskinnsfickor och så ska vi sova förmiddag med sammets­	 mössor på hjässan och dricka spanskvin med socker! Hej, mor,	 kom ska vi bli lata!	 Pål blev vred.	 – Jag tror att spanskvinet smakar kråset fast du inte plantat	 eller pressat det, sade han.	 Per kände att det kom något ovettigt, men han var för	 omtöcknad för att genast reda ut det.	 – Vinet, sa du! Hör du jag tror att du axlar dig? Kom ihåg	 att löser i käften får vara säker i ryggen! Om den ena lägger	 snytet i silkesduk och den andra kastar på backen, så kan en	 ändå äta ur samma ho! Och fast man har pipkrage och kosi­	 donger på axelklaffarne så får man vara mör i mulen ändå!	 Värre har man sett och man kan dansa med mindre käpp än en	 såstång! – Vad var det du käftade om vin? Har jag synat dig i	 mun? Tror du inte jag har dricka själv? Jag våndar håle tog ditt	 vin! Kom ut på backen så skall du få känna på!	 Per slängde ut skvätten och steg upp för att gå ut. Pål	 kvarhölls av gummorna som bad att han för Kristi pinas skull	 icke skulle gå ut; Per vore snart god igen och julafriden finge	 
	 icke störas; Per var avundsam och tålde icke att någon annan	 än han vore bisen. Pål ville genast åka hem till stan men	 småningom lät han blidka sig och tog nu del i leken medan Per	 var ute och svalkade sig.	 Det dröjde icke länge förr än det knackade på fönstret; och	 en stund därefter på dörren och när man öppnade kom Per in	 klädd i en fårpäls och skumpade omkring som julbock så att	 halmen yrde i stugan och de innevarande sprungo upp på	 bänkar och bord och snart stod glädjen i tak och man åt och	 drack i allsköns ro och gamman tills det blev natt; och så gick	 man att sova.	 När juledagarne voro över for Pål med de sina hem igen och	 då voro Karen och Mats fästefolk; och bröllopet skulle stå som	 hösten därpå om skörden blev god och köpet blev gott. Och så	 gick det nya året in med hopp för de unga och ävlan för de	 gamle!	 
	 
	 
	 När första snön föll i november spände Per sin svarta hingst för	 slädan och tog Mats med för att åka in till stan och tala om	 bröllop. Skörden hade varit bättre än man vågat vänta och Per	 kunde lägga opp till utstyrseln en bra nog summa. Föret var	 klingande på landsvägen och Per var vid gott lynne oaktat han	 icke kunde behärska en viss oro över att åter komma in till	 staden där han icke varit på tio år, då han hade en mängd	 missöden som gjorde honom stadsborna förhatliga, varför ock­	 så Mats aldrig fått göra någon stadsresa utan nu befann sig på	 färd till en plats full av underbara saker dem han fått utblom­	 merade höra förtäljas av hemkommande bönder och vilka låtit	 som sagor för honom.	 Det gick friskt undan ty Svarten var en god slädtravare och	 det dröjde icke länge förr än de hörde Norrebro dåna under	 hästhovarne. Mats var alldeles bedövad av det underbara han	 såg. Sådana hus, stora som berg, och så tätt de stodo inpå	 varann.	 – Tänk, sade han, så goda grannar de kunna vara och vi på	 
	 landet kunna knappt hålla frid på fjärdingsvägen; och så myck­	 et kyrkor; tänk, så gudfruktiga; och rådstun mitt i byn; där kan	 man då få rättvisa hela dan!	 Men Per grinade och svarade intet.	 De kommo till tullporten som artigt öppnades och slöts utan	 att man behövde stiga av. Mats tyckte att det var ett vackert	 bruk, ty han visste vad det ville säga att öppna grindar, men	 Per smällde med piskan så att travarn tog till att löpa, ty man	 skulle komma som folk in till bys. Men då blev det ett anskri	 bakom dem och fram emot dem rände två knektar med fällda	 hällebarder och en tredje fattade Svarten i bettet och slädan	 stannade.	 – Tänker du rymma, din fördömda bondschatte! utropade	 portsvennen som hunnit fram.	 – Rymma? frågade Per ödmjukt, som nu erinrade sig sina	 gamla olyckor.	 – Håll din mun och kom med bara! Och nu leddes Svarten	 ner till portstugan där de resande fingo vänta en halv timme	 innan slädan var genomletad och deras namn uppskrivna. Med	 en förmaning att köra i skritt släpptes de slutligen lösa.	 När de kommo in på Smedjegatan började medarne skära i	 stenarne, ty snön var borta. Svarten stretade och drog men det	 gick bara steg för steg och de kunde icke begripa hur det kunde	 vara så tungt. Per piskade på Svarten, men denne drog allt vad	 han orkade så att länderna stodo spända och broddarna slogo	 gnistor om gatstenarne. Mats satt bara och tittade uppåt de	 höga husraderna och beundrade de märkvärdiga saker som	 hängde utanpå husen; här var det hästskor, vagnshjul, här	 fidlor, lutor, basuner; här klädesplagg, harnesk, bössor; bagarn	 hade hängt ut en kringla, snickarn ett bord, slaktarn ett får! De	 ha väl så trångt inne, sade han till far, då i detsamma en	 snöboll slog av honom mössan bakifrån. Per och Mats vände	 sig om och nu fingo de se hela bakslädan och medarne full­	 hängda med pojkar.	 – Jänka er dän! sade Per.	 Pojkarne räckte ut tungan. Då lyfte Per sin piska och slog i	 högen, men råkade slå så illa att snärten tog i ögat på en	 bagarpojke som hade ett fat med bullar på armen vilka han	 
	 släppte och gav upp ett förfärligt tjutande. I det samma ström­	 made folk till och en förgrymmad smed steg upp i slädan, slog	 Per för mun och näsa så att han såg solar:	 – Ska du slå gossen, din himla bondoxe! skrek han.	 Mats ville lägga sig emellan och ramla på smeden, men då	 tog folkhopen parti. Slagsmålet fattade eld och Mats och Per	 voro genombultade, då stadens svenner kommo fram och av­	 bröto det med att uppteckna de båda fridstörarnes namn och	 kalla dem till rådstun.	 – Det här är ju värre än i fiendeland, sade Per, för här får	 man inte försvara sig.	 – Vad har du här att göra då, oxmotare, sade smen.	 – Jo, jag ska köra mat till dig, annars får du svälta, sade Per.	 – Hör på den fanders bassen, sade smeden. De veta rakt	 ingen hut, de här dyngdansarne när de komma in till folk! Men	 de ska min själ få lära sig!	 Svarten återfick sin frihet och med hela bakslädan full med	 pojkar som slagit sig ner som kråkor på åtel måste han spjärna	 uppför brinken.	 – Det är så märkligt underligt, sade Mats, att pojkdjävlarne	 ska ha rätt att åka fritt.	 – Ser du, det är stadslagen det, ser du, sade Per.	 – Ja, men landslagen ger inte sån rätt.	 – Landslagen gäller inte här, sade Per.	 Och så voro de uppe på Stortorget. Här stannade Per och	 steg av. Pojkarne voro missnöjda över att de icke fingo åka	 längre, men Per bad mjukast om undseende. Han letade efter	 något att binda hästen vid, medan han gick och frågade efter	 sin broder Pål vars bostad han icke kunde minnas. Då fick han	 se en påle med ringar i mitt på torget, och den tyckte han var	 bra, och där band han Svarten under åskådarnes flin och en	 mängd glåpord som han icke förstod. Därpå vände han sig till	 den som flinade minst och frågade efter köpman Pål. Det var	 femtio köpmän Pål och lika många Per, så det kunde inte	 upplysas. Per och Mats voro hungriga och gingo ut för att söka	 en krog så länge; alltid fick man reda på Pål, som var en så stor	 köpman.	 Hur de gingo och spånslogo, kommo de ner till Järntorget.	 
	 Där var hästmarknad och mycket att beskåda.	 – Nej se, sade Mats, stå inte fuxarne där! Min själ!	 Per koxade med stora ögon. Det var verkligen broder Påls	 fuxar som så hade spökat för honom. En syndig begärelse att	 äga dem vaknade i hans lever, och han frågade priset. Det var	 högt tilltaget. Men hur skulle icke hans hjärta må i bröstet om	 han fick komma åkande efter dem upp till broderns port och	 sedan ropa åt körsvennen: tag ifrån fuxarna! ställ in fuxarna!	 Giv fuxarna havra! Och hur skulle inte bönderna få stora ögon	 när han kom hem med dem och hade Svarten som löshäst	 bakefter. Han gav på hand och blev glad. Skulle hämta dem	 fram på dagen. Köpet beseglades med en bit mat och lite öl	 inpå Järntorgskrogen och av handlanden fick Per reda på var	 fosterbrodern hade sitt hem: sjunde tvärgränden på vänster	 hand från Tyska brinken. Per och Mats började räkna grän­	 derna på Västra Långgatan men kommo aldrig så långt som	 halvvägs till sju förr än de måste stanna och titta i bodarne på	 den mängd främmande ting som lågo där till beskådande.	 Dessutom var det mycket trångt på gatan och svårt att komma	 fram så att de törnade på gående och åkande, och ofta fingo de	 puffar i rygg och bröst så att de alldeles råkade ur räkningen	 och fingo vända om till Järntorget och börja på nytt. När de så	 hade gått några gånger blevo de trötta och törstiga, och gingo	 in på en krog. Men när de kommo ut igen visste de icke höger	 eller vänster och det hade dessutom blivit skumt på eftermidda­	 gen. Då erinrade Per sig Svarten som inte hade fått något att	 äta eller dricka, och efter mycket frågande kommo de till stora	 torget. Men i stället för Svarten och slädan, som voro för­	 svunna, väntade tvenne av stadens svenner, vilka, efter att ha	 skrivit upp deras namn, togo Per och Mats i kragen och	 släpade in dem i häktelset för att förvaras över natten. Per ville	 försvara sin frihet för vad han kallade våldet, men slogs därvid	 till marken och bakbands. Han begärde en förklaring, men den	 lovade man han skulle få dagen därpå och det så att det skulle	 kännas.	 De båda fångarne fördes in i ett långt välvt rum under råstun	 som var uppfyllt med människor av alla åldrar och villkor. En	 hornlykta spridde ett svagt sken över de häktade, vilka sutto	 
	 eller lågo på bänkar längs väggarne. Aldrig hade de sett männi­	 skor av sådant utseende eller i sådan belägenhet förr. Deras	 kläder voro trasiga, deras ansikten härjade och deras åtbörder	 vilda; men huru eländiga och förödmjukade de än voro, ett	 hade de dock alla gemensamt, missaktning och ovilja mot de	 senast insläppta. Bara tilltalsordet var ett okvädinsord, och	 själva talande ett fördärvat språk gjorde de narr, så snart	 bonden öppnade munnen.	 – Tag en stol och sitt, bönder! skrek en halvrusig bärare mot	 de inträdande.	 Då den intet ont anande Mats vänligt tackade och började se	 sig om efter det obefintliga bohaget, utbrusto alla närvarande i	 skratt.	 Bäraren, som i anseende till sin betydliga kroppsstyrka och	 sin livliga tunga utvalt sig själv till ordförande, började nu med	 domareton förhöra de nykomne.	 – Vad har ni gjort, bönder, efter ni fått den äran inträda i	 detta välborna sällskap?	 – Vi ha inte gjort något alls, svarade Mats, oaktat faderns	 vinkar att han skulle tiga.	 – Det är alldeles som vi det, sade bäraren; men om vi göra	 ingenting, så är det vår rättighet, men ni, bönder, ni ä’ gjorda	 att arbeta! Men ni arbetar inte, ni! Ni krafsar lite i jordsmu­	 lorna på vårsidan och slänger ut några nävar korn, och så går	 ni och ser på hur det växer. Är det att arbeta det? Och så blir	 det sommar: och då dansar ni in höet och super på det! Och så	 blir det höst: och då går ni till sängs och sover över vintern; och	 det kallas för att arbeta! Ni skulle sitta på Älvsborg och hugga	 sten, så fick ni känna på annat!	 – Om du är avundsjuk, så tag sta och bliv bonde, svarade	 Per.	 – Jag, bonde? Åh, fy; då blev jag hellre bödel eller nattman!	 Avundsjuk sa’ du! Är jag avundsjuk? Är det någon som kan	 påstå det? – Vet ni varför jag sitter här? Ni ska’ få veta det, så	 får ni sedan se, om ni kan säga, att jag är avundsjuk!	 – Nå, säg det då! svarade Per. Säg det!	 – Ska’ jag säga det för dig, bonde! Ih, du, med dina kornpå­	 sar! Det är ditt fel, ska’ jag säga dig, att jag sitter här! Känner	 
	 du köpman Pål Hörning, du? Nej, det gör du inte! Jo, han hade	 en kornhandel, han; och när han i våras lät en bondschatte	 inbilla sig, att det skulle bli missväxt, så köpte han upp allt vad	 han kom över, så han hade bodarne fulla. Men så gick bonden	 och ljög, så att det blev goår i stället, och då föll kornet, så att	 köpman Pål stod i stöpet, och han måste sälja fuxarne och säga	 upp folk. Och så blev jag utan tjänst och gick lös, och så sitter	 jag här. Se, det är de där bondskälmarnes finter!	 Mats hade gjort stora ögon och Per blev mycket ledsen.	 – Det gör mig ont att höra vad du säger, sade Per, men inte	 är det mitt fel, att Gud ger äring.	 – Tala inte om’et! Jag vill inte höra’t genom sex torkade	 träväggar! Är det inte ditt fel att du inte är nöjd, utan går och	 planterar så helvetes med korn, så att köpmannen går omkull.	 Du ska’ vara nöjd med vad du har, så få andra leva också. Jag	 har verkligen lust att klå dig litet, när jag tänker rätt på saken.	 Ska jag inte klå honom litet? Va’! Va’ säger ni?	 Församlingens meningar voro delade. En skomakargesäll	 motsatte sig förslaget, emedan han funnit, att brödet blir billi­	 gare, när bönderna få mycket korn. En tysk bodsven hos en	 kramhandlare hade ingenting emot goda år, ty då köpte bön­	 derna så snällt hans kram. En lirspelare med en apa på axeln	 hade ingenting emot att bonden blev klådd, ty bönderna hade	 aldrig några slantar, men mot goda år hade han ingenting att	 anmärka, ty då var rutsch på marknaden. En slaktare åtog sig	 att piska bonden blå, ty när bönderna fick bra med säd, så höll	 de oxarne dyra. En vedhandlande ville icke slå någon männi­	 ska, men när bonden fick säd, så blev han högfärdig och ville	 inte hugga någon ved; annat var det i missväxtår: då kunde	 man äta kött var dag och då fick man veden för ingenting.	 Skomakaren ville ändra sitt föregående yttrande på grund av	 vedhandlarens anförande, ty han hade också märkt, att lädret	 föll, när bonden måste slakta sina nöt. Kramhandlaren återtog	 också sitt förra yttrande, ty stadsborna, som voro hans egent­	 liga kunder, köpte lika bra, antingen det var goår eller oår, ty	 de togo alltid igen förlusten på något annat.	 Bäraren, som icke kunde få något beslut av alla de motsä­	 gande yttrandena, ansåg för sin egen del, att bonden skulle ha	 
	 smörj ändå, för grundsatsens skull, och smörj hade aldrig	 skadat. Men när han med osäkra steg nalkades Per, för att	 sätta domen i verkställighet, slogs han genast till golvet av	 Mats, som trätt emellan. Som bäraren endast längtat att få	 lägga sitt tunga huvud till vila, begagnade han tillfället och	 blev liggande, och som ingen hade lust att gå samma väg, blev	 det snart tyst i salen.	 Per och Mats togo av sig pälsarne och bäddade under sig, så	 gott de kunde, för att söka vila för natten.	 – Det är ju som att råka ut för själva dansken det här, sade	 Per, då de krupit ner för att sova, och ändå skall man vara	 bland landsmän. Men vi ska’ väl få rättvisa i morgon.	 Mats hade förlorat tron på att stadslagen kunde ge dem	 någon rättvisa och var mycket nedslagen. Han gjorde som	 vanligt sin aftonbön högt. Han bad för far och mor och fäst­	 mön, han bad Gud skydda dem för eld och brand och farlighet,	 och han bad om gott år och god överhet och till sist bad han	 Gud beskydda alla människor, både goda och onda.	 Detta ovanliga uppträde hade återigen väckt delade mening­	 ar bland de närvarande åhörarne, vilka lagt bort sådana upp­	 tåg. Slaktaren menade, att det var skrymteri att bedja för sina	 fiender, ty mot fienden skulle man försvara sig, det var ju ens	 plikt. Skomakaren fann giftiga anspelningar i förbönen för	 grödan, och det vore ju att bedja för sina medmänniskors	 undergång, vilket han belyste med den färska händelsen med	 köpmannen. Lirspelaren menade, att man icke skulle bedja för	 överheten, ty det var den som byggde fängelser, och fängelser	 voro bara kostsamma och onödiga; han kunde icke alls förstå,	 vad man skulle med fängelser, då friheten vore människans	 oförytterliga rättighet och det högsta goda. Han och hans apa	 hade aldrig haft någon bostad, och de mådde så gott, bara de	 fingo vara fria. Vedhandlaren tyckte icke om, att man bad Gud	 lägga sig i brandväsende och eldsläckning; det hade man drygt	 betalat vakten för; trodde för övrigt, att bönderna hade käftat	 om den saken, bara för att han var vedhandlare och tyckte om,	 att det brann i spislarne; ansåg dessutom, att överhet var	 alldeles onödig, ty ville inte folk se om sig och sitt, så fick de	 låta bli; överheten gick bara och la’ sig i andras låtanden.	 
	 Per och Mats, som voro trötta av ansträngningar och bekym­	 mer, somnade från överläggningarne, och hela sällskapet följde	 efter. Snart hördes blott de sovandes suckar och stönande. Men	 apan kunde icke sova; hon sprang upp och sökte igenom alla	 åtkomliga fickor för att hitta en brödkant, utan att finna någon;	 hon letade genom halmen och luggade en sovande, som skrek	 till i sömnen och somnade om; hon klättrade upp och släckte	 lyktan; men då blev hon mörkrädd, letade rätt på liran och	 började veva, men fick en kindpust av spelmannen; därpå	 tycktes en ny tanke komma på henne; hon sökte reda på den	 druckne bäraren; bet ur alla knapparne ur hans rock, dem hon	 kastade upp i luften, så att de regnade ner över de sovande. När	 bullret och oron, som smattret ett ögonblick framkallat, hade	 lagt sig, började hon riva bärarens rock i små, små remsor,	 vilka hon sedan filtade tillsammans till ett nystan. När detta	 var väl beställt, föll hon på knä och knäppte händerna, som	 hon sett husbonden göra, då han hade haft dålig marknad;	 därpå lade hon nystanet under huvet och somnade.	 Då Per och Mats vaknade på morgonen, stod fångvaktaren	 redo att föra dem upp i domsalen. Mats litade orubbligt på	 rättvisan, men Per hade svåra misstankar på den. När de	 kommo upp inför domaren, hade denne mycket brått och	 inskränkte sig till att läsa upp domen över bonden Per i	 Spånga, som var anklagad för att 1:o ha sökt undandraga sig	 uppsikten vid stadsporten, 2:o att ha slagit en pojke, 3:o ha	 bundit sin häst vid kåken på stora torget. Domen lydde på	 böter. Per bad att få förklara sig; domaren bjöd honom tiga, ty	 man skulle icke tala i egen sak. Per frågade vem som då skulle	 tala, varpå han leddes ut och fick erlägga böterna.	 – Det är stadslagen, ser du! sade han till Mats, då de	 kommit ut och fått igen häst och släde. Men nu sitta vi opp och	 fara hem. Fuxarne få vi skicka efter en annan gång och broder	 Pål får vänta och du med, kära Mats. Ett år går snart, när man	 är ung!	 Mats ymkade och bad, att han åtminstone skulle få gå och	 hälsa på Karen, men Per var obeveklig; och så reste de hem.	 Men när de kommit utom stadsporten, vände Per sig om och	 räckte ut tungan:	 
	 – Ih, du, sade han, om jag sätter min fot här mer, så ska’ fa­	 singen få ta’ mig. Vill ni mig något, så får ni söka mig hemma.	 När de kommo utanför staden åt Solna till, blev Per plötsligt	 mycket nyfiken och satt och koxade framåt öronen på sin häst.	 – Ta’ mig dalen tror jag inte, att jag ser i syne mitt på ljusa	 dagen! Hör du, Mats, kan du se något rött där frammanföre?	 Mats såg verkligen något rött, och sedan far piskat på Svar­	 ten, hade de snart hunnit upp hästhandlaren, som förgäves	 väntat på sin köpare.	 Nu blev affären gjord och stolt som själva köpman Pål,	 spände Per sina fuxar för släden och band Svarten efter och så	 gick det hem som ett hej; och när de körde upp på gården, stod	 gumman på förstukvisten och trodde, att svåger kom från sta’n,	 men när hon fick veta hur det hängde ihop, blev hon ledsen:	 – Sa’ jag inte det, far, att bara folk kommer till stan, bli de	 högfärdiga?	 Men far var så glad, över att han var hemma igen, att han	 inte hörde vad mor snattrade, och fuxarne gjorde honom ändå	 gladare, och tanken på att Pål fått en skrapa satte honom i ett	 riktigt gott lynne, så att han småmuttrade för sig själv, då han	 ledde fuxarne in i stallet: det fick han för han sparka’ grisen!	 Men Mats var icke glad, ty ett år var långt och han visste	 nog, att när mjölken börjar skära sig, så är hon snart sur.	 
	 
	 
	 Den julen kom icke Pål till Spånga, oaktat Per hade lovat att	 hämta honom med fuxarne; han hade så mycket förrättningar,	 sade han.	 Och så blev det vår, och säden växte skönt på åkern; men om	 hösten blev det regn i bärgningstiden; och det regnade dag och	 natt, så kornet mältade i axen; och halmen ruttnade och det	 blev missväxt.	 Per måste skicka fuxarne till sta’n och sälja. Men det hjälpte	 föga, ty som han icke hade någon halm, måste han också sälja	 några kreatur. Men drängen kom tillbaka med oxarne, ty priset	 
	 i staden var så lågt, emedan alla, som haft missväxt, skickat in	 sina oxar. Då blev Per orolig, ty han väntade Pål till Mikaeli­	 tid. Han lät fördenskull driva oxarne upp till Dannemora, där	 han visste att de skulle gå åt för högre pris.	 Mikaeli eller den 29 september gick in. Mor stod i spiseln	 och kokade korv. Mats var uppe i härbärget och tog på sina	 bättre kläder. Per sprang orolig ut och in och stundom ut på	 vägen för att se, om icke drängen skulle snart vara hemma med	 pengarne, ty i dag skulle Pål komma och då skulle summan	 ligga på bordet. Per, som sett vissa yttringar av otur under det	 förflutna året, hade dunkla känslor av att denna dag icke skulle	 bli glad.	 Det var en solig höstmorgon, men det blåste nordan, så att	 det var varmt på ena sidan och kallt på den andra, och så	 kände Per det också inne i kroppen. Han var alldeles viss på,	 att drängen fått sälja oxarne, men han var ändå orolig över att	 han dröjde. Han längtade att Pål skulle komma, så att det blev	 ett slut på historien, men han fruktade hans ankomst. Så gick	 han av och an på vägen: tittade åt norr efter drängen, tittade åt	 söder efter Pål; än hade han nordan på ryggen, än på bröstet;	 än brände solen på bröstet, än på ryggen. Slutligen hör han i	 fjärran söderut, huru vagnshjul dåna på broläggningen, och så	 blev det tyst en stund. Han stod alldeles orörlig och stirrade åt	 stadssidan till; han lade handen ovan ögonen och spanade. Det	 han fruktade kom. Det måste komma. Han såg två röda häst­	 hu’ven sticka upp, och bakom dem syntes snart ett hustak, som	 rörde sig. Det var Pål, som kom åkande i vagn och med båda	 fuxarne. Han hade vagn! Den hade han förtjänat på missväx­	 ten; hungersnöden hade givit honom tillbaka hans fuxar.	 Per ville gå in i stugan och sticka hu’vet bakom spisen, men	 Pål och hans kvinnor hade redan sett honom och vinkade nu	 med sina handkläden. Per lyfte på mössan och låtsade grina	 mot solen. Mats kom utspringande och öppnade vagnsdörren.	 Mor stod som vanligt på farstukvisten och började niga, när	 hon fick se vagnen. Och så kom man in i stugan, där mor bullat	 upp för att fägna sitt främmande. Och Pål talade om väglaget	 och sista kriget, och Per utredde frågan om kyrkotionden, men	 mor hade sin korvkittel och sina får och Mats hade sitt med	 
	 Karen, så att det blev icke fråga om missväxt, fuxar eller något	 annat, som kunde störa friden.	 När de ätit, gingo gubbarne ut. Men Per hade ingen lust att	 visa ladugården och spannmålsboden, och Pål aktade sig att	 tala om fuxarne. Slutligen kom också det andra och det Per	 mest fruktade. Pål tog upp:	 – Nå, Per, är du klar nu att slå till? Barnen gå och tråna och	 det lider på tiden.	 Per tittade norrut, som om han skulle hämta svaret därifrån.	 – Du stannar väl över midda’n, sade han, så få vi talas vid	 sedan?	 – Kanske du inte kan lägga opp? sade Pål. Det vore skada,	 för det är flera bud nu!	 – Jag inte lägga opp? Hå! Mitt pund rostar inte så fort som	 andras, och fast jag inte blir rik på missväxt, så blir jag inte	 heller fattig. Det ena hjälper det andra.	 – Kanske bror vill vara god och lägga opp då, för jag skall	 hem till midda’n igen?	 Per blev orolig.	 – Efter midda’n, svarade han lugnt. Har man väntat så	 länge, så kan man vänta lite till, och jag tänker, det inte står	 dig så för livet.	 I detsamma hördes hästtramp norrifrån. Per röck till och	 spejade. Där kom drängen ridande, utan oxar; alltså voro	 pengarne här. Han tog munnen full och fortfor:	 – Men är det så, att bror är i förlägenhet, så ska’ jag lägga	 opp med detsamma!	 Drängen kom närmare, men han var icke ensam. Bredvid	 honom red en väpnad man, som höll i ena ändan på ett rep,	 vars andra ända var knuten om drängens händer.	 Hästarne stampade fram i vägsmutsen och stannade. Per	 vart stum.	 – Håll an där! skrek den beväpnade fogdesvennen. Skatte­	 bonden Per har skickat sin dräng på olaga landsköp. Vad	 svarar han på det?	 – Var äro mina oxar? frågade Per.	 – Förbrutna! svarade svennen. Nästa resa 400 mark i plikt,	 tredje resan döden.	 
	 – Vem har stiftat den lagen?	 – Det har kungen gjort!	 – Förr stiftade vi lagar själva! När avsade vi oss den rätten?	 – När Råd och Herrar gjorde det!	 – De ha aldrig haft det uppdraget att ge kungen lov att stjäla	 våra oxar!	 – Väg dina ord, Per, för Guds skull! varnade Pål.	 – Tig, du! sade Per. Det är du och dina gelikar som sitta i	 sta’n och skriva lag till er förmån. Så här går det till! Kungen	 behöver pengar till rännarbanor och äreportar; då tar han ur	 köpmannens pung, och då tar köpmannen ur bondens. Vem	 hindrar mig att sälja var jag vill?	 – Lagen! svarade svennen. Men stå inte här och gläfs, bon­	 de, utan lös din dräng och giv mina hästar mat.	 Per blev utom sig. Han sprang in i stugan som en rasande.	 Där tog han en ugnsraka och sopade av bordet, så att fat och	 bunkar ramlade i golvet; han slog ut fönstren, drev ut alla	 innevarande, krossade bänkar och bord; än var han uppe i	 spisen, än uppe på gällstängerna; under allt detta vrålade han,	 så att fradgan stod honom om munnen; han tuggade glasbitar,	 bröt sönder tenntallrikar, sparkade smörbunkar och stop kring	 golvet. Därpå ställde han sig i dörren och skrek:	 – Härut era helvetes tjuvar! Förr i världen var lag rätt, men	 nu är orätt lag! Tjuvar skriva lag för hederligt folk och nu stjäl	 man med lagen! Du, din puttelkrämare, som inte gör ett Guds	 skapande grand, men äter mitt bröd, vet du att du således är i	 mitt bröd? Jag skulle kunna ha rätt att piska dig, för du står	 under husagan! Du, dina tjuvars hantlangare, konungens äm­	 betsman! Vad gör du för ditt bröd? Du skriver opp, ja! Jag	 arbetar och du skriver opp! Det gör ni allihop! Ni skriver opp	 allting! Åker jag på vägen, lägger jag mig ner, binder jag min	 häst, försvarar jag mitt, piskar jag en lymmel, så skriver ni opp,	 och allt får jag betala! Gud fader, jungfru Maria och alla	 helgon bevara mitt förstånd! Och tag nu dina fuxar och dina	 konor med dig, Pål! Och visar du dig inom mina mären, så kom	 ihåg var du har mig! Köp du dig en måg i sta’n, där får du gott	 köp, om du kan lura henne på någon av dina goda vänner! Har	 ni fått mig på hasorna, så inte ruttnar jag här, som kärngen sa’	 
	 när hon slog ikull på körgårn. Och därtill säger jag amen och	 Gudi vare tack och lov för gott och ont, amen i Jesu namn!	 Men Pål och hans kvinnor hade redan lagat sig till stallet och	 spänt för. När de åkte genom grinden, sade Pål:	 – Stackars Per som har blivit galen!	 Men Pål och Per råkades aldrig mer. Och Mats fick aldrig	 Karen, och det kunde ingen hjälpa, för det var nu så en gång	 beställt, och det kunde ingen människa ändra, och det är inte	 ändrat än.	 
			 Nya vapen.	 
	 
	 
	 
	 
	 
	 
	 
	 Jost gick före med oxe och harv, och fader Thomas sådde	 vårsäd; efter kommo sädesärlor och plockade mask, och i skogs­	 hultet sutto kråkorna och väntade. Aprilsolen gassade på den	 tunna jordskorpa som ligger på Ölands ryggrad, Alvaren kal­	 lad. Tegarne voro vackra och väl hägnade, men skyddades från	 flygsanden och nordliga stormen endast av en smal talldunge,	 ty fader Thomas hade fått sitt skattehemman på nordligaste	 udden, där landet var låglänt. Ini talldungen stod stugan, och	 där hade mor och barnen sitt. På renen låg Tjasse och sov med	 ett öga. Det var den trogne hunden som kunde gå på både hare,	 räv och älg och ändock hålla sig vaken, så att han hade ett öga	 och ett öra ledigt om natten, när strykare kommo i stugans	 närhet.	 Far och Jost hade slutat och satte sig ner på renen för att	 vila. Tjasse blev orolig och småmorrade och det tycktes dra’	 honom i näsan söderifrån, där Norra Motets allmänning var	 belägen. Thomas strök honom över ryggen och ville lugna	 honom.	 – Tänk, sade far, vilken liksom alla kustbor var mycket för	 att grunda över saker och ting, tänk vad det här kreaturet är	 mycket mera begåvat än människan; han ser en redan kanske	 och bestämt känner han lukten!	 – Ja, sade Jost, det är nog så, men se förståelsen, den är inte	 så fin!	 – Det vet man inte så noga!	 – Hå kors; säg inte det, far! Hade han förstånd att han var	 starkare än du, så gick han väl inte och drängade åt oss!	 – Du är dum, Jost! Det är just det han begriper; därför låter	 han oss hålla sig med mat. Han fick så lagom, om han skulle ta	 kött i skogen och mjölk av korna. Ser du inte att han ligger som	 
	 en herre och sover, medan vi plantera hans bröd? Har inte han	 fint begrepp, så är jag en torsk.	 – Nå, far, tror du att han gör inte, när han vaktar hus och	 gård om nätterna?	 – Ja, men inte ligger han och vaktar, må du tro! Han är	 lättsövdare än vi, därför vaknar han förr. Det är detsamma,	 det. En rar best är det i alla fall, och jag håller lika mycket av	 honom som mor din, kanske lite till, för hon är då ett stycke,	 när hon sätter till.	 Tjasse störtade upp, rände över åkern, satt av över gärsgår­	 den och försvann in i skogen, som snart genljöd av hans ivriga	 skall, i vilket snart en annan hund instämde.	 – Vem jestandes kan det vara som är så långt ute på ön i	 dag? sade Thomas och steg upp. Jost följde och de vandrade	 över gärdet i den riktning, varifrån skallen hördes. De hunno	 icke längre än till gärsgården, då de sågo tvenne ryttare och	 hundarne i fullt slagsmål.	 – Locka din hund, bonde, annars skjuter jag honom! ropade	 den förste ryttaren.	 – Locka din, du! svarade Jost och flammade upp.	 – Tyst, tyst! lugnade far. Man skall vara mjuk i mun, när	 man talar med herrar. – Och därpå lockade han Tjasse.	 Den förste ryttaren som tagit ordet var en ung, blek man,	 som såg ut som en gosse i kroppen, men med en åldrings huvud	 på axlarne. Han var klädd i sammetsjacka och kyller och hade	 sadelröret spänt. Den andre ryttaren var hans ridknekt.	 – Vet du vem du talar vid, lurk? frågade han Jost.	 – Nej, det vet jag inte och vill inte veta det heller! Men om	 du kränker ägofriden, så skyll dig själv!	 – Du var alltså icke till kyrkan i söndags?	 – Nej, svarade Jost, som oaktat faderns knuffar behöll ordet.	 Förr, när man fick höra Guds ord, gick jag i kyrkan, men nu	 när man bara får höra kungörelser, så bryr jag mig inte med	 det!	 – Innan jag bränner dig, så skall jag tala om att jag är	 lagmannens vikarie, konungens länsherre, och att du är min	 bonde! Och du, gamle, håll din pojke i tygeln och svara själv,	 om du har läder i mun!	 
	 – Jag har aldrig hört att kungen kan sälja fria bönder, sade	 Thomas, men om han kan det, så är det väl så! Vad är den	 nådige herrens vilja?	 – Den är du skyldig känna, men jag vill ändock säga dig	 den. Norra Motets allmänning, som icke har någon ägare,	 tillhör numera Sveriges krona och med alla de rättigheter, som	 tillkomma ägaren. All jakt och allt hygge är således konungens;	 och detta till bondens bästa, ty bonden skall sköta sin jord och	 sitt fiske och inte springa i skogen. Nu vet du det! Och om du	 låter din hund gå lös, så vet du att den blir upptagen och	 stympad första resan, och andra resan blir han skinnad och du	 bötar, och tredje resan, om du skulle få lust att lägga dig till	 med en ny hund, så blir du hängd!	 Jost höll på att bryta ned gärsgårn av raseri, men Thomas	 gav honom en knuff och tog ordet.	 – Nådige herre, jag gillar på det högsta era kungörelser och	 är viss på att de äro stiftade efter landets lagar och till bondens	 fromma; ty att springa i skogen efter djur är numera bortkastad	 tid för bonden, sedan herrarnes smällbössor skrämt bort det	 vilda. Och vi skola ställa oss kungörelsen till laga efterrättelse.	 Är det något vidare Ers nåde har att befalla?	 – Jo, skatten på ditt hemman har genom penningens sjun­	 kande värde blivit för låg, därför har jag, som nu äger skatte­	 rätten, beslutat och vill hava befallt, att när konungens jakt­	 djur, som släppas på allmänningen, om vintern genom starka	 snöfall äro hindrade söka födan, skall du och dina grannar	 med, förstås, vara skyldiga lägga ut hösåtar, där vi framdeles	 komma att bestämma. Har du hört?	 – Jag har förstått.	 – Och därefter rätter eder! Farväl!	 Han vände sin häst och försvann in i skogen.	 – Vad skall man säga om sådant? sade Jost, då han blev	 ensam med far.	 – Ja, maken har jag inte hört! Men sen det blev herrevälde i	 landet, så är allting baklänges. De prata om kung Kristian! Det	 var en beskedlig herre det, som tog av röret, när det blev för	 högt! Och så tala de om den salig kung Gösta! De visste inte	 hur gott de hade det. Vem har hittat på det här nya greppet?	 
	 Jo, det är de tyska skrivarne, som de dragit in i landet. O, att	 behandla sitt folk på sådant sätt, folk som de ha’ att tacka allt	 för. Hade inte dalkarlarne gått ut, så hade han vackert befriat	 landet! Tänk! Han skall släppa vilda djur i skogen för att få	 nöjet vara slaktare, ty inte behöver han det för maten? Och så	 ska’ vi så och plöja för att fodra hans djur – vilda djur! Då man	 knappt har bete för kostackarn!	 – Vi ska’ tuta ihop grannarne och slå ihjäl saten! sade Jost.	 – Hå, vackert, vackert! Han har hela besättningen i Kalmar,	 och de kan snart vara över! Nej, man får vara knepig mot så’na	 här skälmar, och hjälper inte det, så får man väl tänka ut något	 annat. När man inte har makt, så får man begagna sitt för­	 stånd. Det är också en Guds gåva, som inte är att försmå.	 – Fy, far, sade Jost, inga rävtag! Ut på marken och slå’n i	 skallen!	 – Ja, så var det förr i forntiden, då kunde den fattige också få	 vara hederlig. Men nu är det frågan om, huruvida det icke är	 lika hederligt att försvara sig som att angripa; och varje djur	 har fått vapen efter sin art, näbbar, klor och tänder; ja, ormen	 har fått gift, och han vore väl dum, om han inte begagnade det.	 Ännu har bonden vapen i huset, men han får inte begagna	 dem! Vad skall han då göra för att skydda sig?	 – Han behöver icke skydda sig, nu mer; för det gör lagen,	 sade Jost och grinade.	 – Jo, när lagen släpper vilddjur på hans mark, då skyddar	 han allt! Nej, snart nog behöva vi dem som skydda oss för	 lagen, och det har gått så långt, att vi borde be Gud bevara oss	 för rättvisan! Kom nu, Jost, gå vi hem och äta. Tids nog få vi	 spörja vad den här nyheten skall bringa oss.	 Och så gingo de hem, men inte bundo de Tjasse den dagen.	 Det var midsommarafton. Jost var borta och hjälpte flickor­	 na med majstången. Fader Thomas och hans gumma sutto ute	 på farstukvisten. Gumman glättade halsdukar på en bräda, och	 gubben spingade stickor.	 – Vad tyckte du om baket? sade gumman.	 – Åhjo, lite knådigt bara.	 – Det vållar vedpinnarne, ni gav mig.	 – Det vållar inte Jost och jag, menade fader Thomas. När en	 
	 inte får hugga på allmänningen, så har en bara vindfällen att	 stöda på.	 – Varför hugger ni inte på dungen?	 – Då kommer flygsanden över oss.	 – Han kunde gärna komma.	 – Håhå! Håhå!	 – Var är Tjasse i dag? Har inte sett’n på hela dygnet.	 – Vet inte! Kommer väl hem, då han blir hungrig.	 – Säden står grann, sade gumman och pekade åt gärdet,	 som lyste så ljusgrönt över gärsgården.	 – Makalöst, sade fader Thomas. Hade vi den bara under	 tak; men det är långt dit.	 Det knakade borta i stängslet, där genvägen strök fram; och	 strax därpå syntes en lång karl klättra över, gå fram på renen	 och komma ned mot stugan.	 – Guds fred, gott folk, och god helg, sade grannen.	 – Guds fred själv, granne, svarade far och mor.	 – Vad har du för ärende, Jesper? frågade far.	 – Åh, ingenting alls, sade Jesper, och blinkade förstånd åt	 Thomas, under det han grävde i fickan.	 Gumman såg icke blinkningen, ty hon stod lutad över arbe­	 tet, men Thomas såg den.	 – Nå, efter du är ute och kliver på midsommarafton, sade	 Thomas, så ska’ jag väl passa på att visa dig min nya båt.	 – Skönt, skönt, sade Jesper, jag har hört att du redan har	 honom i sjön.	 – Strax härnere vid gistgården, sade Thomas. Har du tid, så	 luffa vi dit ner.	 Det var just vad Jesper ville. De vandrade ner genom tall­	 dungen, vilken utgjorde förposten mot flygsanden. De kommo	 ner till sjön, satte sig i båten, som icke alls ådrog sig Jespers	 uppmärksamhet, och rodde några tag ut på sjön.	 – Nu kan inte gumman höra oss, sade Thomas; spela upp	 nu!	 Jesper tog fram en budkavle ur fickan, som på gammalt vis	 var försedd med ett rep i ena ändan.	 – Nya rep om halsen igen? frågade Thomas. Vad står då på?	 – Kallade till kyrkan i morgon! Avlämna alla vapen!	 
	 – Det ha’ de skrockat med i så många hundra år!	 – Men nu är det allvar! Knektar ha’ kommit från Kalmar.	 – Tyska knektar! Förr var det danska knektar. Alltid knek­	 tar!	 Då tog Jesper upp att sjunga:	 
	 »Våra män äro slagne,	 Våra värjor borttagne,	 Både skepp och skatt.»	 
	 Thomas fortfor:	 
	 »Bättre är dö	 I elden röda	 Än ärelös leva.»	 
	 Jesper tog vid:	 
	 »De vilja truga	 Och neder buga	 Och hålla oss för vrak.	 De göra oss vånda	 Till vatten och land,	 För ingen vår sak.	 Svenske män,	 I vakten eder än	 För dylikt omak.»	 
	 Thomas fortsatte:	 
	 »Herrar och förstar,	 Både minste och störste,	 Både riddare och svenna,	 Bönder och borgara,	 Både sent och arla,	 I hållen över ena.	 Svenske män,	 I vakten eder än	 Och varen ej sena.»	 
	 
	 – Vad hjälper att vi hålla hop mot knektarnes eldbössor?	 sade Jesper.	 – Är det grannarnes tankar? frågade Thomas.	 – Grannarne hade andra tankar i förrgår, när rådjuren	 gingo i min åker och åto upp brodden.	 – Ha’ de ätit upp din säd? frågade Thomas och piskade	 vattnet med årorna.	 – Alltsammans!	 – Har du klagat då?	 – Vet du vad lagkarlen svarade? Mota bort dem! sade han.	 Och grannas motade bort dem från sin åker med båge och	 skäktor. Och det vållar vapnens utlämnande!	 – Ha’n I hört av de kungliga svinen på skogen?	 – Ingen törs gå på skogen, se’n svina rev sönder bena på	 grannas Jöns och han måste bärga sig i en tall.	 – Mycket har jag lärt och förnummit, se’n jag kom till	 världen, men maken aldrig! Styrelsen hade prispengar på björn	 och varg, men på vildsvin – åh fy!	 – Lagläsarn säger att svina äro tama, efter de äro utsläppta.	 – Gå bönderna till kyrkan i morgon med värjor och vapen?	 – Allesammans och du med, Thomas! Tänk på hustru och	 pojke.	 – Vad skall en göra åt saken då?	 – När knektarne begagna krutbössor, så få vi begagna vårt	 förstånd.	 – Det sa’ jag med åt pojken, men – men det kostar på en	 hederlig man att måsta vara falsk! Om hundra år ska’ inte	 finnas en ärlig bonde i hela landet, så blir det med den saken,	 när man tar ärliga vapen från bonden. Gud hjälpe oss, Jesper,	 här stunda svåra tider. Ibland tycker jag det vore bättre att dö	 som hederlig än leva som ohederlig.	 – Det är väl den fattiges lott det, kära du, för leva skall han	 väl, efter han är född. Får han inte behålla hedern, så är det väl	 dens fel, som tog’en ifrån honom.	 Samtalet var slut. Jesper gömde budstickan, och Thomas	 paddlade med årorna åt land. Havet låg blankt blåvitt som en	 spegel, och aftonsolen sänkte sig i brandgula töcken och lyste in	 på tallstammarne, som tycktes stå i lågor.	 
	 När de kommo i land igen, stod mor på farstukvisten som	 förut, men hade pyntat sig.	 – Vi ska’ väl gå på dansen i rappet? sade hon åt Thomas.	 – Ska’ väl det, svarade han. Kan inte sitta ensamma hemma	 och kura på midsommarafton!	 – Vad tyckte Jesper om nya ökan? fortsatte gumman.	 – Låg som en spån på vattnet, svarade Jesper.	 Och så frågades intet mer. När Thomas var klädd, gav man	 sig av, lämnande stugudörren oläst, ty man väntade inga tju­	 var, emedan man själv icke kränkte äganderätten. Thomas tog	 sin yxa med sig, och de vandrade av till grannens, som låg en	 knapp halv mil därifrån på östra sidan av ön. Utan några	 äventyr på vägen och väl undvikande allmänningen, anlände	 de till Ryssbyn, som hemmanet kallades. Dansen var i full gång	 kring majstången, men de gamle männen syntes icke, såsom	 eljes var vanligt, samlade som åskådare omkring de unga, utan	 hade krupit in i stugan, där de sutto på bänkarne omkring det	 långa bordet och drucko öl. Då Jesper och Thomas trädde in,	 hälsades de kort och högtidligt av värden, som bad dem sitta.	 Det rådde en tung, dyster stämning därinne, och det kändes i	 luften, att något oväder samlade sig. Nämndemannen hade	 plats i högbänken och var röd i ögonen, som om han druckit	 eller talat för mycket; de andra sutto med nedslagna blickar.	 Thomas, som var bland de äldre och ansedde, ansåg sig böra	 säga något först.	 – Träffas vid kyrkan i morgon? sade han.	 Ingen svarade. Men då tog nämndemannen vid med sin	 flinka tunga.	 – Just den strängen vi spelat på, gamle Thomas. Gubbarne	 här, ser du, ha’ sina betänkligheter, som en inte alls kan fatta	 eller förstå. Att bära värjor eller vapen har redan varit förbju­	 det i många hundra år, och att en icke lytt överheten, är icke	 överhetens fel. Men nu gå de här gubbarne och tro, att det är	 elakhet av höga överheten, men det är det inte. Lite var vet	 nog, vad buller och svårigheter det har fört med sig, att man	 går med knävelspjut och bågar; när sinnet rinner på, så är det	 inte långt till handgemäng, det känner vi nog. Och vad det	 vrövlet angår, att vi ska’ ha’ något att försvara land och rike	 
	 med, så behövs det aldrig komma i fråga mer, ty det gör höga	 överheten själv.	 – Håll där, sade Thomas. Skam tage svenske män, om de	 inte längre kunna försvara land och rike, utan att behöva dra’	 in främmande knektar. Den gången dansken skulle ur landet,	 då gick det för sig med skäktor och yxor. Nej, du herrerackare!	 Det är inte där det sticker. Det är inte för den saken ni ta’	 vapnen från oss. Nej, I ären rädda att banden trycker, våldet	 går för långt, när konungens svin ska’ släppas i hans åker! Hör	 det! Nu är ni manstarkare, och därför komma vi till kyrkan i	 morgon på sätt som sagt är, men kom igen en annan gång, så	 var säker att yxor och knivar bita också på rävpälsar.	 – Thomas, Thomas, lilla, sade nämndemannen hånfullt, du	 ska’ inte vara så stor i orden, så blir du inte så liten på jorden.	 Thomas gick fram och högg sin yxa i bordet framför	 nämndemannen. Det blev ett anskri i stugan, och alla sprungo	 upp från bänkarne; men kvinnorna, som stått utanför dörren	 beredda på vad som hänt, störtade in och kastade sig emellan	 de kämpande. Samkvämet var upplöst; nämndemannen och	 hans få anhängare redo genast hem till sitt.	 Dansen fortfor ute på backen, men fiolens gnällande lät icke	 mer så muntert, och dansen gick tung och tyst som ett arbete	 eller en hednisk offertjänst, där man sökte bringa sina sinnen i	 raseri, innan man skred till offerslakten. Snart tynade den	 också av, och med tanken på morgondagens allvar skildes man	 vid midnatt utan att hålla midsommarsvaka vid eldarne. Det	 var den sorgligaste midsommarafton man varit med om.	 Midsommarsolen stiger ur havet och lyser upp den lilla	 kyrkviken. Ingen mänsklig varelse synes eller höres. Skrakar	 och ejdrar simma så lugnt ute på det blanka flacket. Vassen i	 viken rör sig då och då där en gädda går fram. Nere i tångbusk­	 arne trippa strandskator och plocka maskar. Vinden är så	 varm, att den icke förmår röra varken sig själv eller vågen.	 Tystnaden råder över land och vatten. Gräs och blommor stå	 och sova på backarne, när nu den eljes aldrig vilande blåsten	 lämnar dem ro.	 På den lilla kyrkogården i backsluttningen stå de vita korsen	 som små barn med armarne utbredda, för att giva famnen åt	 
	 solen, som torkar daggens tårar, dem natten gråtit över dem,	 icke av sorg därför att det var natt, ty det var ingen natt, utan	 av glädje över att solen icke var nere så länge. Och den gamla	 svarta träkyrkan, så litet hus åt en så stor Gud, förgylles upp av	 den rika solen, och tuppen på flöjeln tittar åt väster, därifrån	 vinden sist blåste, om icke det skall blåsa mer, ty det börjar	 bliva för varmt. Till och med den förgyllda galgen på kortaket	 vågar se solen i ansiktet och breda ut armarne, hälsande som	 det hängda sanningsvittnet i Emaus: frid vare eder! Och det är	 frid i naturen! De vittvättade stenblocken i stranden slippa	 piskas av vrålande böljor, blåa böljor slumra i solstrålar, och	 den blåa rymden plöjes icke av strövande moln.	 Då synes en människa uppe på backens hjässa. Tystnaden är	 bruten. Strandskatorna ge alarm och skrika klipp! klipp! Ejd­	 rarne lyfta knorrande och stryka utåt havet, skrakarne springa i	 vattenbrynet och schasa vattnet som forsar framför dem.	 Änder, som hållit sig gömda i vassen, flyga knarpande upp och	 skrämma gäddorna, som smälla med stjärtarne. Den oändliga	 vattenspegeln, som icke hade en rynka eller reva, är spräckt	 och ring utom ring, som spillror av ett sönderslaget stenkärl,	 spridas ut över den blå duken, och måsarne, som varit borta,	 komma hem och hava tärnor med sig och nu skriker hela	 luften, och så dyka fiskarne ner i de lugna djupen, ty de tro att	 det är fara å färde.	 Men det är bara kyrkvaktarn, som kommer för att sopa	 kyrkan. Han sätter nyckeln i det rostiga låset och öppnar den	 tunga dörren. En unken luft från vapenhuset slår honom i	 ansiktet; gammal instängd vinterluft som midsommarsolen icke	 fått värma upp. Brandredskapen hänger där och här står ett	 kvarglömt knävelspjut, en benbruten bänk, några pallar, straff­	 stocken, en knippa spön, en kvast, en sönderslagen bild av den	 helige Stefan från katolska tiden. Detta är förgården till Her­	 rans heliga hus. Kyrkvaktaren tar spjutet och bär det ut på	 backen. Därpå tar han kvasten, som står lutad mot den helige	 Stefan, och viskar av straffstocken. Sedan undersöker han dess	 gänger och lås. Men han måste prova den, ty den skall begag­	 nas. Han sticker in båda benen, men då kan han icke låsa den	 själv. Han ser sig om efter något föremål; den helige har bra	 
	 ben; och snart sitter det stelnade helgonet i stocken, och kyrk­	 vaktaren finner att allt är gott och som det skall vara, och så	 släpper han honom lös och ställer honom mot väggen bredvid	 handsprutan. Så går han in i kyrkan. Där är också kallt och	 fuktigt som i en källare. Den korsfäste hänger som vanligt mitt	 emot den inträdande, hänger förgäves som vanligt, lutande sitt	 huvud mot bröstet hopplöst, modlöst, som om han övergivit	 tanken på att kunna få utrett om människorna äro mera olyck­	 liga än brottsliga, större dårar än skurkar. På väggarne äro	 målade tavlor över goda människor som piskas, knipas med	 tänger, brännas levande av elaka människor, som de goda ville	 väl, och därför pinas. Om de sitta där som en uppmuntran att	 vara god eller en varning för att vara det, det bryr kyrkvaktaren	 sig icke om. Han har sett de där tavlorna i femti år och det hör	 icke till hans tjänst att knäppa gåtornas nötter. Han har inte	 fått order på det, säger han; det hör inte till hans tjänst, menar	 han, och de som tänka för honom, de veta nog hur det skall	 vara. Han går fram till altaret, går innanför skranket och kliver	 upp på pallen; torkar dammet av den gamla boken, slätar på	 duken och putsar här och var. Men när han vänder sig om och	 ser utåt kyrkan, finner han en hop unga flickor längst nere på	 stora gången. De bära löv och blommor i sina förkläden och	 komma för att klä’ kyrkan. Icke är det för stackars Kristus, icke	 är det för stackars Johannes heller, vars dag det är, ty han	 vandrade icke på rosor; nej, det är för den stora hednaguden,	 den, som aldrig gått bort än, fastän han döljer sig understund­	 om, han som håller allt vid liv och är godare än kärleken, ty	 han värmer både goda och onda, det är den gamla solen som	 skall få offer. Och de unga soldyrkarne, som icke veta att de äro	 hedningar, komma fram till Kristi altare för att sätta liljekon­	 valjer i ljuspiporna och strö björklöv på golvet.	 Kyrkvaktaren, som ännu står innanför altareskranket, anser	 sig böra begagna ett gott tillfälle att tala till den lilla försam­	 lingen.	 – Det var snällt, flickor, att ni kom med lite grönt. Jag	 trodde inte det skulle någon tänka på det i dag, efter jag inte	 såg till er i går. Men det blir riktigt rart främmande i dag;	 lagman kommer själv, ska’ ni veta, och har hela knektehopen	 
	 med sig. Det blir något för er flickor, att koxa på.	 – Vi bry oss inte om knektarne mer än katten, sade den	 äldsta av flickorna. Det sällskapet känner man nog.	 – Nå, men så vet ni väl, att Lars i Mossen ska’ sitta i stocken	 för han sköt på galten. Själva besen!	 – Lars i stocken? På midsommardagen? Gud hjälpe oss, det	 är icke sant!	 – Sant som Guds ord, sade kyrkvaktaren och slog med	 näven på altarboken.	 – Då komma vi icke i kyrkan! sade den äldsta, och inte löva	 vi heller! Så, flickor! Nu gå ni med mig. Gud skall förlåta oss,	 men det är värre än det värsta man hört. Och nu ska’ jag tala	 om, att våra gossar nekade oss att gå hit med blommorna, för	 de sade att det skulle ske något annat otäckt ute på backen	 också. De ska’ bränna upp deras värjor och vapen. Är det sant	 också?	 – Sant som heliga Guds ord och sakramenten.	 – Kom, flickor! sade Gertrud. Vad skulle vi här att göra!	 Och de unga lämnade den gamle och källarluften, men det	 var med blödande hjärtan, ty de höllo den gamla kyrkan kär	 som ett barndomsminne, som många barndomsminnen om	 julotta, konfirmation, sommarsöndagar.	 Det led framåt gudstjänst. Båtar kommo sakta glidande in i	 viken, fyllda med beväpnade män och helgdagsprydda kvinnor.	 Och från landsvägen kommo skaror. Man samlade sig på	 kyrkbacken och förde tysta samtal. Då blixtrar uppe i skogs­	 brynet och fram kommer ridande lagmannen, fogden och en	 fännika tyska landsknektar. Det slamrar och dånar i harnesk	 och sadeltyg, och när de äro framme vid det församlade folket,	 hålla de in hästarne och innesluta i en fyrkant den beväpnade	 bondhopen, vilken förblir orörlig och utan att blotta huvudena.	 Lagmannen börjar tala. Ingen hand lyftes till hatten.	 – Av med hattarne! ryter fogden.	 Ingen hatt tas av.	 – Fäller pikarne! kommenderas åt knektarne, och då tagas	 hattarne av.	 Därpå tog lagmannen ordet. Överheten, som alltid hade	 folkets sanna väl för ögonen, ville nu också ge ett uttryck åt den	 
	 inneboende välfärdskänslan och göra en gammal stadga till full	 verklighet, vilket skulle komma att öka folkets tacksamhets­	 skuld till det regerande konungahuset, vars store stamfader en	 gång, utan annan hjälp än tyska landsknektar, befriat landet	 från danskarne. Några dalkarlar hade visserligen hängt sig på,	 men de voro mera till skada än till gagn, och den frihet dem	 blev förunnad att bära vapen missbrukades, som bekant, under	 senare tider, då de voro nog otacksamma att vända dem mot	 sin egen konung, vilken alltid haft deras sanna väl för ögonen.	 Han uppmanade därför de närvarande i konungens namn att	 nedlägga vapnen, så ville de sedan tillsammans gå in i Herrans	 hus och tacka Gud som styr allting till det bästa. Som inga	 tecken till uppmaningens åtlydande förspordes, kommendera­	 des:	 – Hållen edra pikar färdiga.	 Då kastade bönderna på en gång sina vapen med ett stort	 brak i en hög på marken framför ryttarne, så att hästarne	 stegrade sig.	 Nu framträdde prästen, som stått gömd bakom knektarne.	 Han tackade församlingen för den kärlek de visat konungahu­	 set och bad att församlingen icke skulle låta denna kärlek	 förvandlas i hat mot något levande eller dött, som hörde till det	 kungliga huset på något sätt. Han ville visst icke mena, att de	 omtalade svinen hörde till det kungliga huset, men på visst sätt	 och i en viss mening kunde de sägas vara kungliga huset ...	 – Lägger edra pikar på axeln! kommenderade fogden och	 avbröt prästen, samt tog själv vid.	 – Ölandsbönder hava skändat sig, då de på ett lumpet sätt	 hämnats på osjäliga djur, och därför skulle i dag ett exempel	 föreställas, som skulle injaga skräck i de övermodiga.	 Lasse i Mossen fördes fängslad fram på en vink av lagman­	 nen, vilken nu tog ordet.	 – För att icke Norra motets bönder skola inbilla sig att lag	 och rätt icke mer finnes i landet, skall Lasse i Mossen få tala.	 Tala!	 Lasse i Mossen, som burit kavle i munnen, kunde icke tala.	 Men då steg Thomas fram.	 – Överhet, herrar och herrar knektar. Lasse i Mossen har	 
	 icke hämnats på de kungliga familjesvinen, ty man hämnas	 icke, när man försvarar sitt och de sina. Nu har jag talat!	 – Bröster av eder sadelrör och läggen an! kommenderade	 fogden.	 Då blev det alldeles tyst. Men när kvinnorna, som åskådat	 uppträdet från kullen invid, sågo luntorna börja ryka, föllo de	 på knä och upphävde ett anskri, som skulle ha’ rivit molnen,	 om det funnits några, och det gick ut över viken och gav	 flerfaldigt eko mellan skär och holmar, och fiskare, som varit	 flera mil borta på sjön, berättade sedermera, att de hört en	 sång i ett enda tag, som om den kommit från änglarne i	 himmelen så hade den låtit.	 Då störtade prästen fram och föll på knä och bad så vackert,	 att Gud i himmelen skulle röra överheten till barmhärtighet	 och icke bringa olycka över det arma folket, som nog älskade	 överheten på sitt särskilda sätt, men icke hade foror och manér	 nog att visa det.	 Luntorna släcktes och hela fännikan satt av. Sedan vakt	 blivit satt vid vapenhögen, begåvo sig de höga herrarne till	 kyrkan, där Lasse redan satt i stocken utanför dörren.	 Men bönder och kvinnor togo varandras händer och gingo	 upp i ett backhult långt därifrån, och där föllo de på knä; fader	 Thomas, som kunde Herrans bön, läste upp den, och när han	 icke kunde mer, läste han om den igen och ända till sex gånger,	 och var gång han kom till »och inled oss icke i frestelse», så	 suckade och stönade alla karlfolkena och togo varandras hän­	 der och gräto högt, och så sutto de stilla i backen utan att tala	 ett ord, och de låddes som om de hörde predikan ändå, fastän	 de icke hörde prästen.	 Men i kyrkan stod prästen och predikade över Johannes	 döparen, som halshöggs, därför att konung Herodes ville det.	 Och han hade till ingångsspråk: överheten bär icke svärdet	 förgäves, utan är en hämnare, honom som illa gör. Och han	 predikade sedan över skillnaden mellan hämnd och straff och	 kom till det resultat, att när överheten, som är en Guds hämna­	 re, hämnas, då är det straff, men när en undersåte straffar, då	 är det hämnd, därför vore det förbjudet för undersåten att	 straffa. Sedan kom han till bönerna; och när han bad alla de	 
	 närvarande bedja ur hjärtat för höga överheten och dess trogna	 ämbetsmän, då kunde en drucken landsknekt icke längre hålla	 sig, utan skrek högt samt rasslade med harnesket, varför han	 icke blev tillrättavisad av fogden, som hade stor vördnad för	 överheten.	 Men när klockorna ringde ut, bröto de höga överheterna upp	 och gingo till sina hästar; och snart travade de med rassel och	 skrammel därifrån de kommit. Och när oljudet dött bort,	 skingrades den biltoga församlingen i skogshultet. Men prästen	 fick gå hem med nämndemannen.	 Fader Thomas, hans gumma och Jost vandrade tysta hemvä­	 gen framåt. Gubbens huvud hängde ner på bröstet, och hans	 ögon tycktes borra sig ner i jorden för att leta upp några dolda	 medel mot vissa onda ting. Jost hade tagit en stake i handen	 och stack ner osynliga fiender, som kommo ridande mot ho­	 nom; gumman bar sin helgdagskjol i handen, att den icke	 skulle rivas av buskar och stenar. När de gått över sista gärs­	 gården, stannade fader Thomas plötsligen och visade på ett	 färskt blodspår i gräset. Jost kastade sig ner på marken och	 luktade; därpå lyfte han upp huvudet, såg på fadern och sade:	 – Det här är inte vildspår!	 – Vadan kommer det, och vart går det? frågade Thomas.	 Jost letade en stund.	 – Det kommer ingenstädes ifrån och går hemåt.	 – Då har någon rivit sig på gärsgården och sedan gått hem.	 – Då skulle gärsgården bära märke! Nej, någon har burit ett	 skadat kräk till gärsgården och där kastat det över in på lindan.	 Thomas tycktes förstå sammanhanget, men sade ingenting,	 utan började vandra hemåt.	 De hade gått ett par stenkast och sågo stugan skymta fram	 mellan tallarna, då de hörde Tjasse ömsevis vinsla och tjuta,	 men han kom dem icke till mötes som han eljes brukade. Jost	 lockade honom, men han kom ändock icke, utan började stor­	 tjuta.	 – Där ha’ vi det! sade Thomas.	 – Inled oss icke i frestelse, sade mor.	 När de hunnit fram till stugan, kom Tjasse skumpande på	 tre ben; det fjärde var av vid knäet. Jost undersökte såret och	 
	 sade endast: yxa. Far och mor tego.	 Tjasse bars in och lades i sängen, där han förbands.	 Efter middagen gingo Thomas och Jost ut på ägorna. Rågen	 stod vacker och skulle blomma. De gingo vidare och kommo till	 rovlyckan. Gärsgården var genombruten, och hela åkerlappen	 genomrotad av vildsvinen. Då sade Thomas:	 – Om lagmannen sitter uppe i Stockholm och har betalt för	 att han vårdar lagen på Öland, om lagmannen äter upp om	 året femtio oxar, tolvhundra får, två tusen höns, tre hundra	 pund oxkött och fläsk, tre hundra pund smör och ost, tre	 hundra pund bröd och två hundra tunnor korn, så undrar jag	 om icke det är bond’, som skall hålla honom med allt det där,	 har skyld att skydda årsväxten, ty eljes blir lagmannen utan sin	 ränta, och då förfaller lag och rätt. Om räven går och tar från	 oss hönsen, som lagmannen skall äta upp, så undrar jag, om	 man icke gör rätt, då man ludrar för räven, ty skjuta honom	 kan man ju inte, när man har en hund på tre ben och ingen	 båge. Vad säger du, Jost?	 – Jag säger ingenting, för jag vill inte ha’ några vittnen.	 – Det är bra, sade fadern. Kan jag lita på det?	 – Så visst som på att räven låter bli höns, när han ätit mitt	 bröd.	 – Mor blir väl galen, när hon får höra om det här sista, sade	 Thomas.	 – Nå, så få vi göra henne klok igen.	 Fader Thomas tog upp ett rovstånd, på vilket ännu icke	 syntes någon knytning, betraktade det eftertänksamt och sade:	 – Tänk att de tycker om rovor på det här viset.	 – Måtte väl det! Men så ska’ de smaka ändå bättre, när de	 äro fullgångna. Vi ha’ väl några kvar se’n i fjor, far?	 – Ett par spann eller så.	 – Det stoppar, sade Jost.	 Och så gingo de hem med tunga steg. Men när de kommo in	 till gärdet igen, hörde de ett förfärligt grymtande, blandat med	 skri och gnäll, och påskyndande sina steg sågo de snart huru en	 hel familj av de kungliga djuren roade sig i rågen. Galten gick	 fram i åkern som en plog, son rullade sig som en vält, så att de	 manshöga stråen, som buro den blivande skörden, lade sig ner	 
	 som en matta; och runt omkring skumpade sex halvvuxna	 grisar och harvade så gott de kunde. Thomas och Jost uppgåvo	 samtidigt ett hojt både av raseri och av fruktan, blandat med	 hopp om att kunna skrämma bort djuren. Galten upphörde	 med plöjningen och tittade under öronen på fridstörarne; son	 stannade i den rullande rörelsen och avvaktade på halv rygg	 vad galten skulle vidtaga för åtgärder, och grisarne väntade på	 tecken från modern. Galten återtog sitt arbete.	 Då steg Jost upp på gärsgården och uppgav ett skri så gällt	 och ihållande, att mor svarade hemma på backen, ty hon	 trodde, att de ropade på henne.	 Då lyfte galten huvudet och visade sina vita betar, sänkte	 sedan och kom steg för steg mot Jost.	 – Upp i trädet, skrek Thomas och var i en blink uppe i en	 tall, men Jost stod kvar på gärsgården.	 När galten såg Thomas’ snabba rörelse, tog han till att	 springa mot gärsgården där Jost stod, och när han väl kom	 fram, lade han hela bredsidan emot och började skubba sig så	 våldsamt att stängslet gungade. Därpå rev han ett hål med	 betarne, stack in trynet, och nu tog han i, och flåsande och	 blåsande bökade han hålet allt större. När Jost såg att ställ­	 ningen var ohållbar, sprang han ner och hastade upp i en tall,	 han också. Och det var på tiden, ty strax efter var galten	 igenom och stod och skubbade mot tallen, så att den gungade.	 – Vad säger du om det här, far? sade Jost.	 – Det är dygden på son, att hon ligger och äter, sade far.	 – De där ha’ bra mycket lättare än vi, sade Jost. De skörda	 där vi sått, och så slippa de skatten. Tror du att vi få ligga i	 säng i natt? Jesus Kristus, där kommer mor. Gud fader, hjälp	 henne!	 Och de båda satte till att skrika med fulla halsar. Men	 gumman kom närmare och tycktes icke höra. Hon var ännu	 helgdagsklädd. Hennes höga vita mössa, hennes gula kjol och	 svarta livstycke, hennes röda förkläde avstack så bjärt mot den	 mörka skogen, att vildgalten blev skrämd och med ett förfärligt	 grymt satte han igenom gärsgårdshålet. Hans anhöriga, som	 endast väntat på tecknet, förstodo genast hur det var fatt och	 följde efter i ett rykande ränn.	 
	 Thomas och Jost klängde ner ur trä’na. Då, när mor fick se	 hur rågen låg där, slog hon ihop händerna och sade:	 – Nu, Thomas, måste du väl sta’ och klaga, annars går jag	 själv. Kan du tåla det här, så tål du stryk! För nu ä’ vi sping­	 spångande barfattiga och få äta rovor hela vintern.	 – Inte tror jag vi få äta rovor, sade Thomas, men klagar jag,	 så går det med mig som med Mats. För så gick det honom: att	 först fick han gå till nämndeman, som skicka’ honom till läns­	 man, och där fick han låta skriva upp saken på ett papper, som	 kostade fyra mark, lödiga förstås. Och se’n fick han sta’ och	 resa in till Kalmar, och det kosta’ svåra pengar. Och när han	 kom till Kalmar fogdeskriveri, så såg de på papperet för sex	 mark, skickade honom till Stockholm, och det kosta’ honom	 tjugu mark, summa trettio mark. Men när han så väl kom upp	 till kungliga överskriveriet, se då var det inte sån’t papper det	 skulle vara, och så var det inga marignaler. Men då gick Mats	 med papperena upp till kungen. Han var mycket nådig och	 frågade om Mats hade vittnen med sig; men se, det hade inte	 Mats, och då kunde ingenting göras åt saken. Men så svarte	 Mats, att svina inte bruka ta’ vittnen med sig, när de rota i	 andras åkrar. Men då blev kungen ledsen och sade, att Mats	 skulle halshuggas, om han kom och bösta på det där viset. Nå	 ja, Mats kunde inte gå längre, ty Gud får man inte gå till när	 man vill, och han tyckes inte lägga sig i rättvisan, och därför	 fick Mats gå från gård och grund, så att Gud bevare oss i Jesu	 namn för rättvisan.	 – Ha’ de ätit upp rovorna med? utbrast gumman, som av	 hela Thomas’ anförande endast fasthöll kärnpunkten.	 – Ja, men Jost säger att det finns kvar från fjorårets, och så	 tror han att räven lämna’ lite kvar se’n förrårs vinter. Och	 hjälper inte det, så få vi hitta på annat! Men nu säger jag som	 så: när vi inte få ta’ vår bärgning ur jola, så få vi väl ta’na ur	 sjön! Och när vi fått’na väl i land, då är det vi som skudda	 sanden av våra hasor och säga farväl, och se’n få rättvisa och	 regering se sig om efter skatten. Och nu, go’ vänner, blir det att	 lägga av helgdagstrasorna och sätta garn i sjön. Här hjälper	 inte att lägga armarne i kors och gå och sova, ty se’n en haft de	 goda dagarne, så får en ock ta’ de onda!	 
	 – Men inte längre än till hösten, sade Jost.	 – Inte längre än till hösten, sade Thomas.	 Och så gingo de hem och klädde om sig och foro ut på sjön.	 
	 
	 
	 Det var en septemberdag. Det hade i åtta dagar blåst en	 rasande nordlig storm, som rev upp havet till många famnars	 djup; vågorna vräkte upp sanden på stränderna och lade den i	 vallar ovanpå tångsträngarne; och så snart sanden torkat,	 blåste vinden upp den allt längre och längre, och nu, sedan i	 rötmånaden en oväntad skogseld bränt upp det sista skyddet	 för flygsanden, yrde de gamla sandhögarne om och drogo med	 falaskan upp åt landet. Av skattebonden Thomas’ stuga, som	 också hade brunnit, syntes icke ett spår, och hans råglycka och	 rovtäppa voro endast sandfält. På samma sätt hade elden	 förfarit med grannarnes ägor, och själva uppehöllo de sig i sina	 lador ute på skären, där de fiskade.	 Det var således icke någon glad syn för lagmannen, då han i	 dag på stora höstjakten kom ner till stranden; och glad var han	 icke heller förut, ty huru hundarne hetsat och pikenerare hojtat	 och blåst i hornen, icke ett enda svinspår hade man sett.	 Lyckligtvis för lagmannen hade de kungliga drottningarna och	 prinsarne haft annat att göra och sålunda icke kunnat deltaga i	 jakten, som nu ensamt bedrevs av länsherren med fogden och	 ståthållaren i Kalmar.	 Stormen röt i tallkronorna, hästarne frustade, hornen	 klingade och det var redan lidet långt på eftermiddagen, då	 sista kopplet, som ännu icke var tröttat, gav ståndskall utanför	 ett snår av hagtorn. Den något svalnade jaktivern livades upp,	 och snart voro alla jägarne samlade. Hundarne kunde icke	 intränga längre för törnen och taggar, utan jaktknektarne bör­	 jade hugga upp med yxorna, under det att jägarne ställde sig i	 en krets med spjuten färdiga att mottaga vildbestarne, då de	 skulle komma utrusande. Den djärvaste av drängarne hade	 gjort en öppning ända in till bergsknallen, mot vilken snåret	 
	 tog stöd, då han kom baklänges ut och förbannade sig på, att	 han i dunklet sett betarne av både galt, sugga och grisar. Man	 hetsade hundarne igen, men de kommo snart tillbaka, gnäl­	 lande och fnysande som om de luktat på något elakt. Då föll	 lagmannen i raseri, och sedan han prövat skaftet på sitt spjut,	 gick han in i buskarne. Där han såg betarne blänka stötte han	 till; klingan fastnade, men icke ett ljud eller en rörelse för­	 märktes inifrån de ringade bestarne. Men ut störtade lagman­	 nen, hållande handen för näsan, ty i detsamma spred sig en	 stank så grym, att till och med drängarne ryggade. Man hade	 jagat på as. Lagmannen lät blåsa till hemfärd, och inom sig	 svor han en dyr ed, att bönderna skulle få betala detta dyrt; ty	 han gissade strax, att bönderna varit vållande, eller hans rätts­	 känsla sade honom att så måste vara.	 Återtåget skedde under en viss förstämning, ty tillrustningar­	 na hade varit i stor skala och förväntningarna icke mindre.	 Visserligen hade man fällt rådjur på morgonen, men det var	 icke något att nämna, ty det kunde vem som helst.	 – Jag tror jag låter hänga hela bondhopen, sade ståthål­	 laren.	 – Det skulle jag ha’ gjort för längese’n, sade fogden, men då	 få vi ingen skatt.	 – Det få vi inte ändå, sade lagmannen, ty de skälmarne ha’	 lagt jorden öde, och strömming kan man inte ta’ emot i evighet.	 När sällskapet hunnit hem till lagmannens gård, var det	 redan skymning. Den gamla tvåvåningsträbyggningen med	 sina hörntorn och flyglar ansträngde sig att se ut som ett slott,	 men förmådde icke. Invändigt bar däremot allting spår av	 överflöd och förnäma vanor. I gästabudssalen, som visserligen	 hade lågt till bjälktaket, voro väggarna blådragna och prydda	 med ljusplåtar av blankat silver, som återkastade vaxljusens	 sken, och i taket hängde en glaskrona. Golvet var belagt med	 mattor och skinn, och alla bänkar doldes under de dyrbaraste	 hyenden och överdrag. I spiseln brann en väldig brasa, och	 bordet stod dukat till en lysande måltid, vid vilken varken	 fattades vinkannor eller kristallpokaler. Sedan sällskapet klätt	 om sig och tvättat sig i gästrummen, samlades de i salen, och	 på hovmästarens tecken satte man sig till bords. Som lagman­	 
	 nen var ogift, voro inga fruntimmer närvarande, och följaktli­	 gen antog gästabudet snart en prägel av ohejdad råhet. Maten	 tycktes endast vara till för att reta törsten, och där vart skarpt	 drucket. När måltiden pågått ett par timmar och lagmannen	 var nära halvrusig, steg han upp, lyfte sitt glas och sade: För	 konungen! Alla reste sig utom ståthållaren på Kalmar slott.	 Blodet stod honom åt huvudet, och han sladdrade på målet,	 när han svarade:	 – Vilken konung?	 – Vår regerande nådige herre och konung, konung Johan,	 högg lagmannen i med en hotande rörelse åt värjan.	 – Jag vet inte att konung Erik upphört att regera än, sade	 ståthållaren, fastän han sitter fängslad.	 – Inte har jag hört att man regerar från fängelser, och för	 övrigt nu är kung Johan kung, krönt och edfästad, och jag har	 givit honom min ed och ni med.	 – Nödd och tvungen, ja! Men enligt arvföreningen skulle	 inte tronföljden vara där den är.	 – Arvföreningen! Era föreningar! Makt gör lag! Och än en	 gång: gör mig besked, ståthållare, när jag dricker konungens	 skål.	 Ståthållaren drack ur sitt glas med en min som om han	 gjorde det med tysta förbehåll.	 – Få nu se en gång vem som blir kung efter Johan! tröstade	 han sig med att tillägga.	 – Prins Sigismund naturligtvis!	 – Det ha’ vi icke sett ännu. Lagen roar sig med slingerbultar	 ibland, och har han en gång börjat med snedkrokar, så går det	 nog sicksack hela vägen.	 – Pest och helvete, vad skrockar ni om? avbröt nu fogden,	 som hade en viss böjelse för den käcke hertig Karl.	 – Silentium! bjöd lagmannen.	 – Frid! hördes pastorn, som hela tiden suttit tyst och fördju­	 pad i fatens och glasens innehåll. Frid, go’ herrar, så skall jag	 förtälja en historia, som har sitt värde mera för att den är sann,	 än därför att den är rolig. Om den kan ha’ någon tillämpning	 på närvarande kasus, åtager jag mig ej att avgöra; det får var	 och en rannsaka i sig själv.	 
	 – Vad heter historien? skrek lagmannen, som var rädd att	 bli utsatt för löjet.	 – Spögubbarnes skrå, skulle den kunna kallas, ty den har	 intet namn, men gagn har den. Alltså, om herrarne låta fylla	 sina glas, så att de ha’ något att roa sig med, under det jag	 berättar, så börjar jag historien om	 Spögubbarnes skrå.	 Det finns och har funnits så många olika sätt att dyrka vår	 herre på, i anseende till de yttre åthävorna. De österländska	 folken hava den oseden att kasta sig framstupa, de katolska	 folken falla på knä och bli stående. En av de viktigaste förbätt­	 ringar i kyrkoväsendet, som lutherska reformationen införde,	 var ovillkorligen bänknyckeln. När prästen står för altaret och	 agerar Gud, så ser han genast var han har fåren och var han	 har getterna, och Gud själv har ju gjort skillnad på folk och fä,	 så därom är ingenting vidlyftigt att orda. Det är själva uppfin­	 ningen att man kan sitta och dyrka som är det stora. Men som	 varje sak har sin skugga, så har även sittandet den olägenheten	 att medföra sömn. Men som varje olägenhet medför sin rät­	 telse, så har sovandet i kyrkan framkallat spögubben. I Kal­	 mar, som för länge se’n hade tre kyrkor, var spögubberiet tidigt	 utvecklat. Det var icke någon kyrklig befattning, utan en själv­	 gjord av frivilliga, som ägde nit för Herrans sak. I staden levde	 en ung knekt, som fått avsked; några sade, därför att han var	 oduglig, andra därför att han var för bra; hur det förhöll sig,	 fick man aldrig reda på, ty sådant får man sällan reda på. Men	 det var besked med allt vad karlen gjorde. Petter hette han. Nå,	 han kom en söndag i kyrkan för att höra Guds ord. Det var en	 dålig präst som predikade – det var inte jag! – och borgare och	 bassar sutto med skallarne på bröstet och sovo, så att fönsterra­	 marne darrade. Vad är det här för svinskick! tänkte Petter.	 Men så fick han se spögubben, som kom fram med sin käpp.	 Det var en lång, smärt käpp, som var svarvad av alm och hade	 en kula i ändan, inte så grov som en ärt. – Pass nu på, tänkte	 Petter. Nu smäller han dem! Men spögubben gick så tyst på tå	 framåt gången, som om han var rädd att väcka någon männi­	 ska, och så kliade han gubbarne i nacken med kulan. Och	 gubbarne vaknade på ena ögat, och så föllo de i att snarka och	 
	 flåsa än värre, så bänkdörrarna skallrade på hakarne. – Det här	 duger ta’ mig djäveln inte! tänkte Petter. Si, den där svegen är	 för vek.	 Nästa söndagsmorgon gick Petter ut i skogen och skar sig en	 grov hasselslia, men någon kula satte han inte i ändan, för den	 skulle bara vara till hinder. Nå! Prästen läste Fader vår och	 började med dagens text. Och bara gubbarne fingo sätta sig, så	 voro de som hemma i sängen.	 – Jag ska’ djävlar i min själ – han svor grymt för han hade	 tjänt i krig – lära er att sova, sade Petter, och så steg han fram	 på gången. Och den första bonden han klippte till mellan	 axlarna spratt upp och blev vaken som en mört, och inte som­	 na’ den bond’ mer inte. Och så gick Petter på hela raden efter,	 och det rappa’ och small som när en piskar mattor. Och inte	 blev det något sova mer den sönda’n. När gudstjänsten var slut,	 kallade prästen in Petter i sakristian och tog honom i hand och	 sa’: tack’ ska’ du ha’, Petter, sa’ han, du håller folk vaket, du!	 Men när prästen hade gått, se, då kommo spögubbarne fram.	 – Vad är du för en? sade den äldste.	 – Jag är Petter Knekt, svarade han.	 – Ska’ du slå folk på det där viset, du?	 – Ja visst ska’ jag det. Ni slår ju dem också.	 – Ja, men vi slå på ett annat sätt. Det bör vara med modifi­	 kation på allting.	 – Ja, men de vakna inte, när ni slår dem.	 – Åhjo! Så småningom, så småningom! Man ska’ ha’ tåla­	 mod och fördrag, så går det nog.	 – Nej, det går inte. Sovet eller vakat!	 – Du har inte lov att slåss alls, sade spögubbarne. Du är inte	 spögubbe.	 – Jag tänker bli, sa’ Petter.	 – Det kan du inte! Det här är så svårt, det här kallet – se,	 han ville inte säga yrket – det är så svårt, så svårt! Bliv knekt,	 du, Petter, det är du född till.	 – Det var då också himla-helvete! sade Petter. När jag ville	 bli knekt, så fick jag inte det. »Det var så svårt, så svårt.» Men	 nu blir jag spögubbe ändå, för det har jag visat att jag duger	 till.	 
	 Och så lyfte Petter svegen och ville liksom klämma till	 spögubbarne. Men då skulle man se: då kastade de sig över	 Petter och slogo honom blå, för de voro flere än han. Men	 Petter hoppade och skrek:	 – Hav tålamod, hav tålamod!	 – Inte med dig! svarade gubbarne och piskade på.	 – Det ska’ vara med modifikation! skrek Petter.	 – Inte med dig! svarade gubbarne och ramlade på.	 – Vad är det med mig då? jämrade Petter.	 – Det är en särskild sak med dig!	 Petter sprang ut ur kyrkan och gick hem till prästen.	 – Spögubbarne ha’ slagit mig, berättade Petter. Och jag kan	 inte förstå, varför de inte slogo med modifikation, när de slogo	 mig.	 – Hm! Kan du inte förstå det? sa’ prästen.	 – Nej, sa’ Petter.	 – Det är bara avundsjuka! sa’ prästen. Kan du inte förstå	 det?	 – Jo!	 Det förstod Petter.	 Och så var det slut med den historien.	 Det tyckte alla att det var en rolig historia, ty ingen spö­	 gubbe var närvarande som kunde ta’ åt sig.	 – Nå, men hur gick det med Petter Knekt sedan? frågade	 lagmannen, som tyckte om att det talades om främmande.	 – Jo, sa’ prästen, han blev tornväktare, för spögubbe fick	 han inte bli. Men då blev det en låt bland spögubbarne. De	 stodo nere på körgårn och tittade upp åt tornet, där Petter stod	 och ropade ut vad klockan var slagen. De tittade, så att det	 knastrade i nackröstena och de grinade så illa mot solen.	 – Kan du se’n? sa en spögubbe.	 – Han ser så liten ut härnerifrån, tycker jag, sa’ en annan.	 – Nå, han är inte så stor heller, när han står på backen,	 menade en tredje.	 – Jag begriper inte, sa’ den förste, varför de togo honom till	 tornväktare. Som spögubbe kunde han möjligen ha’ gått an,	 om han fått lära sig det riktiga sättet.	 – Ja, sa’ den andre, han hade nog anlagen, bara han lärt sig	 
	 med modifikation.	 – Han har det mycket bättre än vi, sa’ den tredje. Det är då	 riktigt synd att man ska’ gå och ge bort så’na där ämbeten åt	 friskalare.	 Men Petter Knekt stod uppe i tornet och hörde vad gub­	 barne sade. Och då tog han sin stora lur och satt för munnen	 och tutade ner på dem.	 – Tut! tut! tut! sa’ han.	 Och så var det slut.	 – Nå, men hur gick det se’n då? frågade lagmannen, som	 icke såg någon den ringaste anspelning på de närvarande och	 därför kände sig besviken.	 – Jo, sa’ prästen, så fick Petter röd krage på rocken. Och då	 ville spögubbarne vara tillsammans med honom, men då ville	 inte Petter, för spögubbarne hade ingen röd krage. Och för	 resten så fick Petter den äran att betala för klockarn, när han	 söp på krogen, och då höll han sig icke golik med spögubbarne	 se’n. Men tut! tut! tut! sa’ han var gång han fick se dem.	 Och så var det slut.	 Man drack igen och så blev det tyst.	 – Vad skall man förlusta sig med hela långa kvällen? sade	 lagmannen. Om man skulle ta och expediera bönderna vid	 fackelsken ute på gården; vi ha saxarne kvar sedan sista slak­	 ten, och för övrigt tror jag man skulle kunna hissa dem på	 stallskullsbjälken, för den har dragskiva.	 Förslaget mottogs väl utom av prästen, som blev mörk. Man	 reste sig från bordet och lagmannen befallde rep och facklor	 samt kallade in sin stallare, som skulle ut och båda hem	 bönderna.	 Då blev prästen orolig, men i ett ögonblick hade han funnit	 sig.	 – Hör på ett gott ord, sade han. Att hänga bönder vid	 fackelsken är varken nytt eller roligt; men om vi vänta till	 midnatt, så ha’ vi månen som går upp, och det vore både roligt	 och vackert. Under tiden ska’ jag sjunga visor för herrarne, så	 att tiden icke blir lång. Är det bra så?	 – En visa! En visa! ljöd det från sällskapet, och lagmannen	 lade bort repen, som han höll på att reda, och glömde bort att	 
	 skicka efter bönderna.	 Prästen såg noga till att tjänarne avlägsnades och dörrarne	 stängdes. Därpå putsade han ljusen och fyllde de största poka­	 lerna.	 – Gör mig besked, ädle herrar, sade han och tömde sin	 pokal, varpå han lade sista droppen på nageln.	 Herrarne tömde sina pokaler, vilket tycktes göra ett starkt	 intryck på deras gryende rus, ty de blevo alldeles vilda. Lag­	 mannen isynnerhet blev rasande.	 – Spela upp, prästdjävel! skrek han. Du är inte i kyrkan nu.	 Så! Men det ska’ vara något grovt!	 Prästen tycktes leta i minnet efter en visa, men han lyssnade	 utåt, som om han genom stormen märkte sig höra andra ljud.	 Därpå började han förvrida ansiktet som en marknadsgycklare,	 och så sjöng han med av ålderdom och sinnesrörelse darrande	 stämma:	 
	 Knut huling han tullar sin fä över bro.	 I blåsen i horn, förgyllande lur!	 Femton flickor det har han i tro.	 För den utländske hulingen.	 
	 Här hämtade han andan och tycktes söka efter den andra	 versen i det låga fönstrets små rutor, vilka började förgyllas av	 ett rött sken som han ensam såg. Därpå fortfor han:	 
	 Knut huling han tullar sin fä uti äng.	 I blåsen i horn, förgyllande lur!	 Femton flickor de bädda hans säng.	 För den utländske hulingen.	 
	 Nu bultade det på dörren och röster hördes utanför, men	 lagmannen befallde prästen fortsätta, och denne fortsatte,	 ehuru han nu var mycket blek och upphört att göra grin.	 
	 Knut huling han in genom dörren steg.	 I blåsen i horn, förgyllande lur.	 
	 
	 Nu bultades så hårt på dörren, att man icke kunde höra	 något av sången, och så skrek en röst: Ryssen är här! Då rusade	 alla upp från bordet, och lagmannen raglade fram för att öppna	 dörren. Stallaren störtade in.	 – Ryska krigare ha’ ankrat i kyrkviken och satt eld på	 kyrkan.	 – Ut och båda upp bönderna! Genast! Allesammans! skrek	 lagmannen.	 – Det är redan gjort, hördes prästens dova och allvarliga	 röst.	 – Nå, vad svarte de?	 – Så här svarte de: Vi ha’ inga vapen.	 – Helvetets glöd! Häng dem!	 – När jag i morse såg ryska segel och for ut till bönderna för	 att bedja dem försvara sitt fädernesland, svarte de: Om fäder­	 neslandet, som skall försvaras, består av prinsar, ståthållare,	 lagmän, fogdar, flygsand, rådjur och svin, så anse vi oss icke	 ha’ något fädernesland att försvara; och om detta fädernesland	 kallar oss till vapen, så svara vi: I ha’n tagit vapnen från oss,	 men ett återstår, ett enda, men det försvarar man inte lagman­	 nen och hans frilla med.	 – Vad är det för vapen?	 – Flykten! – De ha redan flytt. Till ett annat land, ett nytt	 fädernesland.	 Stallaren, som varit ute, kom in igen och förkunnade att	 fienden nalkades. Salen upplystes nu av skenet från kyrkbran­	 den, så att ljusen bleknade.	 – Rädde sig den som kan! ljöd ropet, och alla sprungo ut.	 Himlen var röd som en eldad ugn. Lagmannen, som var	 rusig, skyndade så gott han kunde ner i trädgården som låg i	 sjökanten. Han trodde först i det svaga ljus, som branden	 bestod, att han vandrade i torrsnö. Trädgårdsgångarne voro	 vita, det yrde om fötterna, och vinden rev upp hela moln	 emellanåt. Stormen röt; äppleträden voro oskördade, och	 ibland smattrade det ett helt regn med frukter ner på honom	 och omkring honom. Så tappade han hatten. Han skulle söka	 den, men efter ett par minuters letande såg han slutligen	 fjädrarne sticka upp ur snön. Han krafsade och krafsade. Det	 
	 var en underlig snö; torr och het och tung. Och så tänkte han	 att det var underligt att äpplena voro färdiga redan på vintern.	 Han fick hatten på sig och raglade vidare framåt, tills han	 nådde målet för sin vandring. Det var ett litet lönnhus så stort	 som en kajuta, vilket fordom hade skydd för havsvindarne av	 tallskogen, men som nu efter skogselden skyddades av en hög	 sandvall som vräkt sig upp bakom det. Han nådde dörren, men	 där lågo stora drivor framför den halvvägs uppåt låset. Han	 krafsade undan och fick upp dörren. Inkommen letade han	 efter elddon och hade snart ljus tänt. Därpå tog han fram en	 flaska rhenskt som han tömde. Men ansträngningen var så	 stark och luften så kvav, att han måste lägga sig på bädden.	 Här låg han och såg på de romerska och grekiska bilder, som	 voro målade på väggen. Där sprungo nymfer genom vinklasar	 och barn gungade på rosenmoln. Han hörde ett sakta viskande	 på golvet, som när de minsta gräshopporna säga ziss, ziss, ziss i	 höet. Så tittade han ned och såg en liten sandhög på golvet. Ju	 längre han såg på den, dess större blev den. Då tittade han upp	 i taket. Där var ett hål, genom vilket det rann något. Så föll han	 i sömn. Och han drömde att han låg ini ett ofantligt timglas	 och såg på hur sanden rann. Och han räknade ut, att han	 måste vara död, innan glaset var utrunnet. Han ville rädda sig	 ut; men det var glas på alla sidor, så hårt glas att han icke	 kunde få hål på det. Så drömde han, att han drömde att han	 låg i ett timglas som rann, men att han icke kunde vakna. Så	 drömde han att han drömde, att hans mun var full med sand	 och att han hörde en röst som sade: ät nu! Och han ville väcka	 sig för att komma ifrån den svåra drömmen. Och så drömde	 han, att han väckte sig; men han vaknade icke.	 
 
 
 
 
								KOMMENTARER								 Tillkomst och mottagande	 
	 
	 
	 
	 
	 
	 
	 Denna del av Samlade Verk innehåller de noveller – Odlad	 frukt, En ovälkommen, Högre ändamål, Beskyddare, På gott och ont,	 Utveckling, Pål och Per samt Nya vapen – som Strindberg författa­	 de under perioden oktober 1882–april 1883 och som först	 publicerades i häftesupplagan av Svenska öden och äfventyr. Berät­	 telser från alla tidehvarf på Looström & Komp:s förlag 1882–83;	 novellerna trycktes även i band I och II i en bokupplaga som	 utgavs 1883.	 Till grund för texterna i denna volym ligger i första hand	 Strindbergs originalmanuskript eller – när dessa ej kunnat	 återfinnas – förstatrycken. I några fall har Landquist haft	 tillgång till sedermera förkomna eller förstörda manuskriptfrag­	 ment; i dessa fall har hans edition (Samlade skrifter av August	 Strindberg, del 11) använts för textetableringen vid sidan av	 förstatrycket. En närmare redogörelse för de textkritiska prin­	 ciper som kommit till användning ges i del 1 av Samlade Verk.	 Den textkritiska kommentaren till Svenska öden och äventyr skall	 redovisas i en av de separata kommentarvolymer som ingår i	 denna upplaga.	 I början av januari 1882 spreds genom en i flera landsortstid­	 ningar (bl. a. Nerikes Allehanda 2/1 och Sydsvenska Dagbladet	 4/1) publicerad artikel av signaturen K. R. – dvs. journalisten	 Klas Ryberg, som Strindberg lärt känna under sin tid som	 medarbetare i Dagens Nyheter på 1870-talet (se Brev 2, s. 77	 not 1) – nyheten att Strindberg arbetade på en samling »Kul­	 turhistoriska noveller». Uppgiften dementeras av Strindberg i	 ett brev till Isidor Bonnier den 27/3 1882: »Det har stått i	 tidningarna att jag håller på att skrifva kulturhistoriska no­	 veller. Detta är lögn [– – – ]. Att jag har detta som en framtids­	 tanke är deremot sant, men det är ett arbete som fordrar	 kapital för att kunna utföras och det är hvad jag skall söka	 
	 skaffa mig.» Strindberg förtiger här att han redan i februari	 1882 åtagit sig att till Fritzes förlag före den 1 september	 samma år inleverera 20 ark »svenska historiska noveller» (Brev	 3, s. 62); själva idén till Svenska öden och äventyr torde alltså ha	 fötts redan vårvintern 1882. När Strindberg sensommaren det­	 ta år höll på att fullborda Herr Bengts hustru förklarar han (1/9) i	 ett brev från Kymendö till sin nye förläggare, Claës Looström,	 att han nu ämnar »börja de Svenska Novellerna, troligen ett	 litet fint förlag. 100 ark duodes i fem delar à 20 ark», och den 18	 september presenterar han – tillsammans med en »Ändrad	 plan för Novellerna» – ett titelförslag: »Svenska Decameron /	 Berättelser och Äfventyr / Från Alla Tider». Antalet planerade	 ark har nu fördubblats: »200 ark. – Kronhäften à 10 ark. I i	 månaden».	 Ett utkast till plan för Svenska öden med denna titelvariant –	 »Svenska Decameron. /Hundra Noveller» – finns bevarat	 (Strindbergsmuseet, Stockholm). Det belyser Strindbergs in­	 tentioner med novellsamlingen vid denna tid – han tänkte sig	 alltså ett mycket omfångsrikt verk med hundra noveller – och	 hans sangviniska förhoppningar om synnerligen höga upplage­	 siffror – kanske 20 000 exemplar:	 
	 Utkommer (under loppet af två år) med ett (2) häfte(n) i veckan	 (månaden) à 4 ark miniatyroktav à 25 (50) öre. [– – – ] Novellerna hvilka	 taga sina ämnen från äldsta till ingången af närvarande tid(,) utgå i fyra	 band:	 
	 Medeltiden	 Reformationen	 Stormagtstiden	 Frihetstiden	 
	 [– – – ] Meningen med novellerna är att i sammanträngda hvar för sig	 fristående bilder gifva en löpande skildring af utvecklingens gång genom	 fäderneslandets bildnings- och sedehistoria.	 
	 
	 
	 4,000 exemplar gifva en omsättning af 100,000 kronor	 [– – – ]	 20,000 exemplar gifva en omsättning af ½ million.	 
	 
	 Det egentliga arbetet tycks dock ha påbörjats först i oktober, då	 Strindberg hyrt ett arbetsrum i Nannylund på Djurgården:	 »Nu skrifver jag! Osynlig och oanträfflig på 14 dagar!» rappor­	 terar han i brev till Looström den 13/10, och den 14/10 heter	 det: »Novellerna bli nog skrifna, hufvudsaken är att få lugn och	 slippa onödigt mackel!» Två dagar senare framlägger Strind­	 berg ett förslag till »ny titel» – »Folkets Krönika / Från Hedenhös	 till Nu / Berättad / af / August Strindberg» – som emellertid i	 ett nytt brev samma dag åter revideras: Svenska Öden och Äfventyr	 / Sedeskildrande Berättelser från / Alla Tidehvarf». I sist­	 nämnda brev återfinns även ett förslag till anmälan, som – med	 något förändrad lydelse – avtrycktes på baksidan av häftenas	 omslag:	 
	 Författarens mening är att i små diktade berättelser gifva skildringar ur	 fäderneslandets sede- och utvecklingshistoria, hvilka ehuru hvar för sig	 fristående dock genom att de ordnas i tidsföljd, komma att utgöra ett	 sammanhängande helt då arbetet föreligger afslutadt. För att dock göra	 läsningen angenämare, utgifvas de fyra banden, innefattande de fyra	 tidehvarfven Medeltiden, 1500talet, 1600talet, 1700talet, jemlöpande	 med sina olika omslagstitlar och egen paginering.	 
	 Med hjälp av breven till Looström kan tillkomstdata för de åtta	 i denna volym ingående novellerna fastställas. Den första no­	 vellen, Odlad frukt, inlämnades med största sannolikhet till	 förlaget den 20 oktober (Brev 3, s. 107); »2an» (dvs. En oväl­	 kommen) uppges vara under arbete den 27/10 och »hälften» av	 novellen insänds den 2 november. Den 28/11 uppger Strind­	 berg att han nu »skrifver [– – – ] slutet (försoningen) på prest­	 historien», dvs. Högre ändamål, som skickades till Looström med	 ett brev den 1 december. I samma brev till förläggaren (1/12)	 försäkrar Strindberg att »Första sidorna på 4e berättelsen»	 (Beskyddare) »Lemnas i morgon!», den 14 december levererar	 han slutet på sistnämnda novell samt uppger att han »Håller	 början på Boktryckarnovellen» – dvs. På gott och ont – »i ord­	 ning» (Brev 3, ss. 142, 144). Arbetet med På gott och ont, för	 vilket Strindberg bl. a. rekvirerar en del kyrkohistorisk facklit­	 teratur under julhelgen (se Brev 3, s. 159), fortgår under	 december månad: »Novellen som troligen blir den praktfullaste	 
	 fordrar, såsom sluteffekt, en omsorgsfullare behandling än hy­	 resbrådskan skulle tillåta, jemte läkarearvode och mera sådant	 som icke står i samband med poetisk produktion!», heter det i	 ett brev den 28/12; först den 11 januari 1883 kan Strindberg	 insända slutet av På gott och ont. Samtidigt påbörjas Utveckling,	 presenterad för Looström den 12/1 som »en vacker Mälaridyll	 med en gosse och en flicka i en båt, Gripsholms slott m.m.»	 Fullbordandet av Utveckling tycks emellertid ha berett Strind­	 berg stora svårigheter: »Jag har kört fast midt i slutet af	 Gripsholmsödet och kan icke komma lös utan att kasta mig in i	 något annat», skriver han till Looström den 9 februari, och i ett	 brev till Pehr Staaff två dagar senare klagar han bittert över sin	 improduktivitet: »Jag har icke kunnat författa på fjorton dar!	 [– – – ] Hvar skall detta sluta? Jag tror jag är utskrifven! Pennan	 tvingas gå fram och göra krumelurer på papperet, men tan­	 karne äro borta!» Den 16 februari utlovar dock Strindberg	 leverans inom åtta dagar av »manuskr. till 7e häftet» – dvs. det	 häfte i vilket slutpartiet av novellen publicerades – och redan	 den 22/2 klagar han över uteblivet korrektur. Pål och Per samt	 början av Nya vapen insändes senast den 16–17 mars (se Brev 3,	 s. 200f.). En version av återstoden av Nya vapen skickades till	 Looström den 6 april (Brev 3, s. 212); fem dagar senare frågar	 Strindberg om förläggaren »mottagit manuskrypt» och läst den	 i slutet på novellen inlagda berättelsen Spögubbarnes Skrå, som	 f. ö. förhandspublicerades i teatertidningen Puck den 28/4	 1882. Möjligheten att manuskriptet kompletterats eller omar­	 betats efter den 6/4 kan emellertid inte uteslutas. Efter att ha	 läst korrektur uttrycker Strindberg i brev till Looström den 15	 april kraftigt missnöje med novellens språkdräkt: »det var en	 bedröflig Svenska! Den påminde om hjernsyfilis och magka­	 tarrh!»; den 17/4 heter det: »Nu får du de 5 sidorna som fattas	 på 9e häftet som du sedan bör slunga ut». Om Strindberg här	 åsyftar korrektursidor eller manussidor kan inte avgöras, efter­	 som manuskriptet förkommit.	 Sedan manus till Nya vapen inlämnats i april 1883 följde ett	 halvt års paus i arbetet på Svenska öden och äventyr: »Tala icke om	 Ödena! Ju längre de hvila, dess bättre!», skriver Strindberg till	 Looström från Kymendö den 8 juni.	 
	 De i denna volym ingående åtta novellerna utgavs i häftes­	 form under senhösten 1882 och våren 1883. Häfte 1–2, som	 innehöll Odlad frukt och större delen av En ovälkommen, utkom	 omkring den 22 november 1882 (se Brev 3, s. 123); ett kortare	 utdrag ur slutpartiet av Odlad frukt hade dessförinnan publice­	 rats i en förhandsanmälan (»Lördagsepistlar af Eusebius») i	 Dagens Nyheter den 18/11. Häfte 3 (med de sista sidorna av En	 ovälkommen samt Högre ändamål) utgavs enligt Svensk Bokhan­	 delstidning veckan 14–19 december samma år; det annonsera­	 des som »i dag utkommet» i Stockholms Dagblad den 15/12.	 Kring årsskiftet – veckan 28/12 1882–3/1 1883 – följde häfte 4	 (Svensk Bokhandelstidning), i vilket ingick Beskyddare och in­	 ledningspartiet till På gott och ont. Femte häftet (med återstoden	 av På gott och ont utom de 11 sista sidorna) utgavs första veckan	 i februari 1883 (Svensk Bokhandelstidning), häfte 6 (resten av	 På gott och ont, början av Utveckling) annonserades i Nya Dagligt	 Allehanda den 22/2. Dubbelhäftet 7–8 (fortsättningen av Ut­	 veckling, hela Pål och Per samt början av Nya vapen) förelåg i	 bokhandeln omkring 1 april (Brev 3, ss. 191, 201; Svensk	 Bokhandelstidning), medan nionde häftet (Nya vapen) utkom	 omkring den 20 maj samma år (Brev 3, s. 221).	 Första veckan i februari 1883 – således samtidigt med femte	 häftet – utgavs första bandet av Svenska öden och äventyr (Brev 3,	 s. 175, not 1; s. 187, not 2; Fyris 7/2 1883), vilket innehöll Odlad	 frukt, En ovälkommen, Högre ändamål, Beskyddare och hela På gott	 och ont; band II, som inleddes med novellerna Utveckling, Pål och	 Per samt Nya vapen, utkom sista veckan i november samma år	 (Svensk Bokhandelstidning).	 En första karakteristik av de historiska novellerna möter	 redan i ett brev till Looström den 13 oktober 1882, då Strind­	 berg just påbörjat Odlad frukt: »Obs: Jag skrifver vackert nu!	 Idealik!»; tre dagar senare anger han i ett nytt brev till Loo­	 ström sina generella intentioner med verket – »att i små dikta­	 de berättelser gifva skildringar ur fäderneslandets sede- och	 utvecklingshistoria» från medeltiden till 1700-talet. Looström	 var missnöjd med Odlad frukt och i fortsättningen tvingas	 Strindberg vid flera tillfällen värja sin konstnärliga integritet	 mot förläggarens krav på en mera populär, publikvänlig och	 
	 humoristisk utformning av novellerna – »Att skrifva kultur­	 historiska Noveller direkt roliga är icke möjligt, men jag skall, i	 synnerhet sedan mitt affärsmackel redt sig, söka få dem vid så	 godt humör som möjligt! Det är allt hvad jag kan lofva!»	 deklarerar Strindberg med tydlig irritation i ett brev till Loo­	 ström den 24 oktober, och den 2 november heter det:	 
	 jag vill säga ifrån mig alla anspråk på att skrifva roligt! Kulturhistoriska	 noveller skola framför allt vara undervisande och jag vill icke nedlåta	 mig till att vara allmänhetens gycklare, äfven med risk att förlora läsare.	 
	 Förläggarens invändningar mot för dåtida publiksmak anstöt­	 liga sexuella anspelningar och förmenta grovheter (i Högre	 ändamål och Utveckling) bemöter Strindberg däremot med god­	 modig raljans (Brev 3, ss. 126f., 131, 145, 181); Strindbergs	 egen censur av novellsamlingen efter Infernokrisen, inför tryck­	 ningen av 1899 års upplaga av Svenska öden och äventyr, skulle f. ö.	 gå betydligt längre – formuleringen »kysst sin hustru» (i Högre	 ändamål) ändras nu till »helsat sin hustru», »qvinnobröst»	 ersätts med »qvinnohals» osv.	 Av väsentligt större betydelse för novellernas utformning var	 av allt att döma de konstanta ekonomiska bekymren och den	 mödosamma korrekturläsningen. Strindbergs arbetssituation	 kan knappast betecknas som gynnsam. Han är pressad intill	 överansträngning, tvingas skriva nästan för brinnande livet för	 att få in pengar att betala skulder och för att hålla takten med	 utgivningen – ofta ligger han bara en bit före denna i författan­	 det. Att särskilt de ekonomiska bekymren påverkar arbetet i	 negativ riktning framgår av flera brev. Till Looström skriver	 Strindberg den 11 januari 1883: »det blir en sådan dyster ton	 på Ödena när inte räkningarne äro betalda [– – – ] i dag labo­	 rerar jag med I på Bd 2 och den måste bli vacker och glad, och	 det blir den inte när man som jag sitter i en myrstack till	 hakan!» Strindbergs inställning till verket är också ambivalent;	 han vacklar mellan nedstämdhet – »Hvar skall detta sluta? I	 h–e! Eller i en bondstuga! Det värsta att Ödena bli dåliga!»	 (till Staaff 11/1 1883) – och stora förhoppningar om att Svenska	 öden ska bli en höjdpunkt i hans litterära produktion, hans	 »stora hufvudverk» (till Looström 8/6 samma år).	 
	 Strindbergs senare uttalanden om Svenska öden är ofta tydligt	 färgade av hans irritation över novellernas mottagande. Under	 själva utgivningen av de första häftena registrerar han belåtet	 positiva recensioner och omnämnanden (Brev 3, ss. 185, 217,	 251), men snart inträffar en omsvängning. Redan i ett brev till	 Carl Larsson i juni 1884 uttalar han sitt missnöje med att den	 radikala, samhällskritiska tendensen accepterats som ofarlig	 även av hans »argaste fiender» p. g. a. den historiska fiktionen	 och den konstnärliga formen (Brev 4, s. 205); det är en syn­	 punkt som återkommer både i Tal till svenska nationen (i uppsat­	 sen Omkring 1890) och i de kända orden om Svenska öden i del IV	 av Tjänstekvinnans son (kap. Hämnden):	 
	 I Svenska Öden behandlar han alla samhällsfrågor som han snuddat vid	 i satirerna, rnen naturligtvis utan åsyftad verkan. Man tog de granna	 papperna, men fluggiftet tog man ej. Det blev poesi. Detta var nu följden	 av försöket att skriva vackert och ädelt. De skälmarna hade sålunda	 narrat honom in i säcken en gång till och nu tänkte de knyta igen och	 hamra honom till tystnad.	 
	 Nu är det ju – som Fredrik Böök påpekade redan 1915 (Tre	 noveller ur Strindbergs Svenska öden och äventyr. En	 litteraturvetenskaplig analys, Skrifter utgivna av Modersmåls­	 lärarnas förening, 3, 1915, s. 3f.) – alldeles uppenbart, att	 Strindbergs kulturhistoriska studier under slutet av 70-talet	 och början av 80-talet för Gamla Stockholm och Svenska folket	 utgör en förutsättning och en viktig utgångspunkt för de histo­	 riska novellerna; dessa studier kompletteras f. ö. under arbetet	 på Svenska öden med läsning av historisk och kyrkohistorisk	 facklitteratur (Brev 3, ss. 159, 171). Att vad Strindberg kallar	 »de granna papperna» – ’poesin’, ’romantiken’, de kulturhis­	 toriska accessoarerna, miljö- och stämningsrekvisitan – spelade	 en väsentlig roll för utformningen av novellerna antyds redan	 av den ovan citerade karakteristiken i brevet till Looström den	 13/10 1882 (»Jag skrifver vackert nu! Idealik!») och under­	 stryks av Strindberg ännu i artikeln Minnen från Danmark, publi­	 cerad i Politiken i januari 1912:	 
	 
	 Jag var [– – – ] en ohjälplig romantiker; även där jag behandlade sociala	 problem (Svenska öden), måste jag sätta i scen, måla fonder, av sköna	 landskap, vacker arkitektur, och införa vad vi kallade stämning. (Cit.	 efter SS 53, s. 556.)	 
	 Lika uppenbart är emellertid sambandet mellan Svenska öden	 och Strindbergs samhällskritiska författarskap, hans politiska	 och sociala engagemang under tidigt 80-tal. Att Strindberg i	 Svenska öden inte endast i polemik mot den officiella histo­	 rieskrivningen velat skildra «folkets», de lägre samhällsklasser­	 nas levnadsvillkor, utan även gestalta sin egen samtids idé­	 kamp och sociala motsättningar i »historisk omkostymering»	 (G. Brandell, Kommentar till Aldusupplagan av Svenska öden	 och äventyr, del II, 1961, s. 262) har – som synes med gott stöd i	 diktarens egna uttalanden om verket – kraftigt understrukits av	 Strindbergsforskningen (Lamm, Edqvist, Brandell m.fl.). Des­	 sa noveller avspeglar, har man hävdat, »snart sagt alla idéer	 och konflikter av central betydelse för det tidiga 80-talets	 Strindberg» (Brandell, s. 263): den Buckleinspirerade sam­	 hällskritiken, rousseauismen, darwinismen, den politiska revo­	 lutionismen och impulserna från anarkismen; konflikten mellan	 idealism och naturalism, natur och kultur, samhällstvång och	 individualism; motsättningarna mellan stad och land, herre­	 klass och bönder. Påverkad av anarkistiska idéer identifierar	 Strindberg sålunda i Pål och Per lagen med våldet, och i Nya	 vapen beskriver han det förtryckta bondekollektivets uppror	 mot »lagarna som uttryck för den centraliserade statsmakten»	 (S.-G. Edqvist, Samhällets fiende, 1961, s. 210f).	 Likaså har man i Strindbergsforskningen – från Böök 1915	 till Lagercrantz 1979 – urskilt självbiografiska inslag i Svenska	 öden. Odlad frukt reflekterar författarens egna upplevelser av	 social deklassering under tiden som folkskollärare i Stockholm	 och En ovälkommen bygger på minnen och erfarenheter från	 barndoms- och uppväxtåren (Böök, ss. 7ff., 21 ff.); bilden av	 den förrådde och förföljde sanningsmartyren Hans Brevmålare	 i På gott och ont är ett »drömt självporträtt» (O. Lagercrantz,	 August Strindberg, 1979, s. 120), och i Utveckling tecknas det	 tidiga 80-talets Strindberg »vid skiljovägen» (M. Lamm, Au­	 
	 gust Strindberg, I, 1940, s. 187), »stående emellan två tidehvarf	 som brytas med varandra» (Brev 3, s. 136). Det är en tolkning	 som författaren själv kan sägas vidimera, då han under arbetet	 på Tschandala senhösten 1888 skriver, att han där »tar ränning­	 en» ur sitt »eget lif såsom alltid och såsom jag gjort hela tiden i	 Svenska Öden» (Brev 7, s. 154), eller då han i ett brev till Jonas	 Lie den 1 juni 1884 understryker Utvecklings karaktär av psyko­	 logiskt självporträtt: »Du skall läsa ett Svenskt Öde i Band 2	 som heter Utveckling! Der har du mig i 2 delar».	 Dessa medvetet anakronistiska inslag i Svenska öden, den åter­	 kommande tendensen att på det förflutna projicera samtidens	 motsättningar och egna erfarenheter, har setts som ett uttryck	 för Strindbergs relativistiska historieuppfattning, hans tvivel på	 den historiska utvecklingen och hans föreställning om historien	 som en ständig kretsgång eller som en cirkelrörelse i den eviga	 återupprepningens tecken (Lamm, s. 185; Brandell, Svensk	 litteratur 1870–1970, I, 1974, s. 68). Att formeln »då som nu» –	 idén om de grundläggande mänskliga existensvillkorens oförän­	 derlighet eller eviga återupprepning genom tiderna – ligger till	 grund för motivval och persongestaltning i Svenska öden fram­	 hölls f. ö. redan av Gustaf af Geijerstam i en recension den 14/4	 1883 (Puck nr 5); men de förmenta anakronismerna, nutids­	 analogierna, tjänar därjämte ett konstnärligt syfte som medel	 att förstå, intränga i och levandegöra det längesedan för­	 gångna, säger Geijerstam:	 
	 Författaren har inlagt mycket af sina egna meningar och derför också af	 sin tids tankar. Hvilken författare gör icke det? Men man skulle också	 kunna säga, att hans uppfattning af det förgångna har bestämts af den	 gamla tanken, att våra sorger, våra fröjder, våra sträfvanden och våra	 strider hafva varit till många gånger förr, fast hvar och en ofta tycker	 och tror, att hvad han upplefvat är något, som händt honom ensam.	 Hr Strindberg tycks hafva gått till väga efter den grundsatsen, att vill	 man förstå en förgången tid, må man lära känna det för denna tid	 egendomliga, som skiljer den från andra, men det man kallat för det	 allmänt menskliga, det är lika till alla tider, och har man i sin egen tid	 lärt sig förstå drifkraften till menniskans handlingar, så får man, om	 man vill dikta, behandla det förgångna efter analogier. På annat sätt blir	 det aldrig lefvande [– – – ].	 
	 
	 Signaturen Eusebius – journalisten Victor Sjöberg – menar, att	 Strindberg i Odlad frukt »sigtar rakt på de mål, han utsett för	 sina skarpa pilar» (DN 18/11 1882). Även Karl Warburg	 uppmärksammar i sin recension av Odlad frukt, En ovälkommen,	 Högre ändamål och Beskyddare (GHT 11/1 1883) den Rousseau-	 inspirerade samhälls- och kulturkritiken i Svenska öden, som han	 finner acceptabel och i viss mån verkningsfull i en rent skönlit­	 terär framställning; särskilt gäller detta Högre ändamål, vars	 gestaltning av konflikten mellan individ och samhälle beteck­	 nas som »ett litet psykologiskt konstverk»:	 
	 dessa noveller äro minst lika mycket satirer på det nuvarande samhälls­	 skicket, på nuvarande förhållanden som de äro historiska framställning­	 ar. Det är samma förhållande som med »Svenska folket», att nämligen	 man ständigt bakom de historiska skildringarne märker författarens	 »afsigt» med hänsyn till dagens frågor och lifvets förhållanden nu till	 dags. Detta kan vara ett fel i en bok som gör anspråk på att vara verklig	 historia [– – – ] men i en historisk diktning gör det vida mindre, ja det	 bidrager t. o. m. att åt framställningen gifva i viss mån mera »intresse för	 dagen» [– – – ] dessa noveller äro lika mycket frukten af författarens	 kända harm och ovilja mot det nuvarande samhällstillståndet som af	 hans intresse för de kulturhistoriska specialiteterna, för det lillas histo­	 ria, för skildringarne af det husliga tillståndet i gamla dagar. [– – – ]	 Öfverlägsen de öfriga novellerna är den förträffliga berättelsen Högre	 ändamål. Med ett utmärkt lyckadt grepp har författaren här skildrat	 konflikten i en ung prestmans bröst [– – – ]. Denna lilla novell är för	 öfrigt ett litet psykologiskt konstverk [– – – ]. Och den individens kamp	 mot orimliga samhällsfordringar, som här framställes är lika slående	 sann, som den är poetisk.	 
	 Skarp kritik mot de tendentiösa inslagen i Svenska öden riktar	 däremot Hans Emil Larsson (signaturen »-pt-») i sin avgjort	 mera reserverade anmälan av band I i Sydsvenska Dagbladet	 Snällposten den 10 april 1883. Strindberg begagnar den histo­	 riska novellformen som kamouflage för sin rousseauanska sam­	 hällsfientlighet, »som medel att rikta sina angrepp på samhäl­	 let», menar Larsson:	 
	 Den strid, som förf. i sina föregående arbeten fört mot samhället eller	 vissa sidor deraf, har han på grund af det starka motstånd han rönt velat	 förflytta till neutral mark – och mången har blifvit duperad.	 
	 
	 Detta har resulterat i störande anakronismer i personskildring­	 en: »de handlande personerna [– – – ] äro och förblifva förkläd­	 da nutidsmenniskor, och hvarje tanke och hvart ord röjer	 dem». Åt den rent konstnärliga utformningen av texterna –	 speciellt då »naturmålningarne» och den »poetiska» stilen i	 t. ex. Högre ändamål – ger emellertid Larsson sitt fulla erkännan­	 de:	 
	 skildringarne [– – – ] ega [– – – ] i hög grad lif och åskådlighet, teckningen	 har de klaraste konturer och frisk färg, den är utförd med stor kraft, som	 t. o. m. en och annan gång kan bli robust, och genomdränkt med fin satir	 [– – – ] och det hvilar en ofta skär poetisk färg öfver dem alla. Särskildt är	 »Högre ändamål» en fin, poetisk prosadikt, som ej många sådana på	 vårt språk torde öfverträffa.	 
	 Denna fördelning av beröm och klander – som väl svarar mot	 den fräna karakteristiken av Svenska ödens mottagande i Tjänste­	 kvinnans son (»man tog de granna papperna, men fluggiftet tog	 man ej») – kan studeras också i andra recensioner: man mar­	 kerar tveksamhet inför de tendentiösa och anakronistiska insla­	 gen i verket, eller förbigår dessa med tystnad, för att i stället	 applådera de estetiskt-formella och stilistiska förtjänsterna.	 Den konservativa Kalmartidningen Barometerns recensent –	 signaturen »F–e», dvs. Uppsalaestetikern F. A. von Schéele –	 företar sålunda en distinktion mellan bristen på »historisk	 sanning» och konstnärliga kvalitéer i Svenska öden: »Svenska öden	 och äfventyr [– – – ] är ett högst märkligt arbete. I afseende på	 historisk sanning tryter det må hända understundom; men	 poesi och fantasi, lif och färger – det finnes det i dessa skildring­	 ar fullt upp» (Barometern 30/7 1883). Samma distinktion an­	 vänder sig Schéele av i en annan – f. ö. påfallande engagerad –	 anmälan av Svenska öden, tryckt i kalendern Nornan för 1884	 (1883); efter några inledande kritiska reflexioner rörande ana­	 kronismerna i verket formar sig Schéeles artikel till en entusias­	 tisk hyllning av novellernas stilistiska och konstnärliga förtjäns­	 ter, för att så utmynna i en reservation inför den samhällskri­	 tiska tendensen i verket:	 
	 Bortser man från detta ohistoriska, så framstå äfven de under detta år	 utkomna novellerna uti cykeln »Svenska öden och äfventyr» såsom i sin	 art beundransvärda mästerverk. Det är en fantasirikedom, en färgglöd,	 
	 en idéernas originalitet i dessa teckningar, som rent af är hänförande;	 och så den mästerliga, korthuggna stilen, som så förträffligt lämpar sig	 för själfva den valda konstformen, novellskizzen. Högst står kanske den	 ypperliga renässansbilden »Utveckling», med dess färgrika skildring af	 kontrasten mellan den lefnadsglada, skönhetsdyrkande renässansens	 jublande solskenslif och de unkna klostersalarnas asketiska munkväsen,	 hvars inre sanning dock till sist blir det i kampen med lifvet och sorgen	 beståndande. Strindberg framstår där såsom en originel författare af så	 hög rang, att han på intet sätt är bunden af någon viss skolas skrankor,	 utan är »en man för alla tider».	 Detta hindrar dock icke, att han afgjordt tillhör framstegsmännen i	 vår vitterhet. Hvad som förnämligast karaktäriserar honom såsom en	 sådan – såsom tillhörande samma literära riktning, som vanligen går	 under det föga kännetecknande namnet »de moderna realisterna» –, det	 är förutom hela hans käcka stil och revolutionära lynne det sätt att	 skjuta all skuld för människornas fel och olyckor på samhället, på tiden	 och de yttre förhållandena, hvilket utgör ett af de, enligt vårt förme­	 nande, mindre berömvärda dragen hos denna riktning – och som till stor	 del hos honom återfinnes. (Nornan för 1884, s. 222f.)	 
	 Även Bernhard Meijer (signaturen »-r», Ny Svensk Tidskrift,	 sjunde häftet, 1883, s. 559f.) riktar invändningar mot det ana­	 kronistiska idéinnehållet – »Strindberg är både till syften och	 lynne alltför modern, för att annat än glimtvis kunna försätta	 sig helt och hållet in i ett förgånget tidehvarfs åskådning och	 tänkesätt» – men är full av beundran inför »den för Strindberg	 egendomliga stilen, som [– – – ] eger en oemotståndligt hänfö­	 rande kraft och som i dessa berättelser hunnit en större mog­	 nad och jämnhet än i något af författarens föregående arbeten».	 Den ledande finländske kulturpublicisten och estetikprofes­	 sorn Carl Gustaf Estlander sammanställer i en artikel om	 »August Strindbergs nyare skrifter» (Finsk Tidskrift, maj 1883,	 s. 263 ff.) Svenska öden med Det nya riket, vars »demokratiska	 tendenser» utgör en huvudlinje även i de historiska novellerna,	 »hvilka äro att anse som biprodukt af den revision, författaren	 velat verkställa [i Svenska folket] med sitt fäderneslands historia	 och deri han sökt visa att svenska folkets historia är något annat	 än dess konungars, annat också än dess kyrkas och aristokra­	 tis»; vad som vinner Estlanders erkännande är emellertid i	 första hand Beskyddare, där »Satirikerns brinnande ovilja ersatts	 af en ganska fördragsam lifsåskådning» och Högre ändamål, i	 
	 vilken en »liflig känsla och kännedom af medeltidens seder och	 förhållanden» avsatt »delvis förträffliga genrebilder».	 Redan av de här anförda artiklarna torde framgå att de	 första novellerna i Svenska öden och äventyr måste sägas ha fått ett	 övervägande positivt mottagande; detta gäller även lands­	 ortspressen (se t.ex. Östersunds-Posten 2/12 1882, Nerikes	 Allehanda 4/12 1882, Folkets Tidning 16/12 1882, Smålands­	 posten 21/12 1882). Flera recensenter hävdar att Svenska öden	 inte bara betecknar en höjdpunkt i författarens egen produk­	 tion, utan också i hela den samtida svenska litteraturen: »man	 kan utan öfverdrift räkna dem bland det bästa vi ega inom vår	 berättande litteratur» (Meijer); Strindberg är »för närvarande	 ostridigt – om vi undantaga ’Den siste Athenarens’ skald – vår	 mest genialiske författare på skönlitteraturens område» (Geijer­	 stam i Fyris 25/11 1882); »stämningsfulla och storslagna taflor,	 målade med sådan djerfhet, som ingen annan af våra samtida	 svenska diktare förfogar öfver» (Georg Nordensvan i Finsk	 Tidskrift, januari 1883, s. 65).	 Å andra sidan kände sig ju Strindberg själv missförstådd och	 avväpnad, och härtill kommer en för bedömningen av noveller­	 nas mottagande viktig omständighet: som Per-Erik Ekholm	 framhållit i en opublicerad licentiatavhandling om »Strindberg	 och den svenska kritiken 1870–83» (Stockholms universitet	 1961) saknas utförliga recensioner av Svenska öden i en rad större	 tidningar och tidskrifter (Dagens Nyheter, Nya Dagligt Alle­	 handa, Stockholms Dagblad, Post- och Inrikes Tidningar, Ny	 Illustrerad Tidning). Redan Gustaf af Geijerstam noterade i en	 anmälan av Svenska öden i Finsk Tidskrifts junihäfte 1883 (s.	 467 f.) det egendomliga i att »pressen med få undantag ej yttrat	 sig om detta arbete» och ställde frågan om denna tystnad	 berodde på själva utgivningsformen eller var att fatta som en	 demonstration mot Det nya rikets författare:	 
	 Möjligen är orsaken helt enkelt den, att man velat spara sitt omdöme till	 dess att de utlofvade fyra banden föreligga färdiga. Men är orsaken till	 tidningarnas tystnad endast ett beslut att tiga ihjäl hr Strindberg, om	 det vore möjligt, hvilket det nu lyckligtvis inte är, för att paradera med	 sitt ogillande af »Nya riket», då är detta ett mer än vanligt malplaceradt	 skattande åt läran om oförlåtliga förseelser.	 
	 
	 Att det – som Geijerstam antyder – skulle röra sig om någon	 slags mer eller mindre organiserad bojkott i pressen av Strind­	 berg är dock mindre sannolikt: åtminstone Dagens Nyheter	 publicerade ju den 18/11 1882 en positiv förhandsanmälan av	 de första häftena. Troligen var det i stället själva häftesutgiv­	 ningen som dämpade recensenternas intresse, splittrade hel­	 hetsbilden av Svenska öden och gjorde längre anmälningar svår­	 motiverade.			 
	 Ordförklaringar	 
	 
	 
	 
	 
	 
	 
	 Ord och uttryck som återfinns i O. Östergren & K.-H. Dahlstedt, Våra	 vanligaste främmande ord (1979) eller i Skolordlista utgiven av Svenska Akademien och	 Svenska språknämnden (1978) upptas i allmänhet inte i ordförklaringarna. Bi­	 beln citeras när inget annat anges efter 1917 års översättning.	 
	 
	 ODLAD FRUKT	 
	 
	 7	 
				 fogaten		 fogden		 förskrivningar		 skuldebrev		 brabantskläde		 kläde från Brabant i Belgien, som under högmedel­		 tiden utgjorde ett centrum för Europas textilindustri		 borgstugan		 dagligstugan eller det rum på mellanvåningen i en medel­		 tida borg av tornhustyp, i vilket borgherrskapet intog sina vardagsmål­		 tider och presiderade bland sina trogna			 
	 8	 
				 hjärtvapen		 en adlig ätts stamvapen, placerat i mitten av skölden			 
	 9	 
				 vildbrådet		 villebrådet		 klippare		 småväxt ridhäst			 
	 10	 
				 anspannet		 ena paret dragare för åkdon som är förspänt med två par			 
	 11	 
				 pocker		 djävulen, fan			 
	 12	 
				 sankt Blasius		 katolskt helgon, biskop av Sebaste i Armenien, som		 enligt uppgift led martyrdöden år 316; enligt legenden tillbragte han en		 tid av sitt liv som eremit i ödemarken bland vilda djur			 
	 13	 
				 kistan		 häktet		 bärande trä		 fruktbärande träd, som var av betydelse för folkförsörj­		 ningen		 mark		 äldre myntsort, i Mellansverige 1 mark = 192 penningar		 byggningabalken		 den huvudavdelning (balk) i landslagen, som hand­		 lade om jordbruket och dess binäringar; landslagens bestämmelse		 återges i novellen felaktigt		 secundum		 (latin) här: förvrängning av latinets pro secundo, ’för det		 andra’			 
	 
	 
	 
	  	 
				 lupit		 här: lösgjort, lossat		 konung Kristofers landslag		 så kallad efter Kristofer av Bayern; un­		 der andra året av dennes regeringstid stadfästes (1442) en landslag, dvs.		 en för hela Sveriges landsbygd gällande lag		 tertium		 (latin) här: förvrängning av latinets pro tertio, ’för det tredje’		 testimonium		 (latin) här: bevis		 förvunnen		 överbevisad, funnen skyldig		 dödved		 ved av icke fruktbärande träd, avfallsved		 andra och tredje resan		 andra och tredje gången (som någon döms		 skyldig till samma brott)		 gårdsrätt		 disciplinära stadgar och strafflag för folket på stormännens		 gårdar			 
	 14	 
				 tillbudet		 här: anbudet		 Travenöl		 öl från Lübeck, som ligger nära floden Traves mynning			 
	 15	 
				 sankt Loyus		 identisk med sankt Eligius (ca 588-660), smeders och		 guldsmeders skyddspatron			 
	 16	 
				 lådmästare		 Strindberg tycks här ha förväxlat lådmästare med lådgesäll		 eller åldgesäll; lådgesäll (ombildning av åldgesäll) kallades ordföranden		 eller förtroendemannen i de först på 1600-talet inrättade gesällsamman­		 slutningarna (gesällskapen)		 sankt Mikael		 ärkeängeln Mikael, dyrkad som soldaters och riddares		 skyddshelgon		 communum bonum		 förvrängning av commune bonum (latin) ’det ge­		 mensamma goda’		 Vulkanis		 förvrängning av Vulkanus, smideskonstens gud i den ro­		 merska mytologin			 
	 17	 
				 Karl Knutsson var kung han ena da’n, och så var han ingenting den		 andra		 K. valdes våren 1448 till kung av Sverige, störtades 1457, åter­		 kallades 1464, men tvangs året därpå att abdikera			 
	 19	 
				 claret		 rödvin från Bordeauxdistriktet i Frankrike		 häradskistan		 häradshäktet		 pax		 (latin) här: stopp, stilla, håll!			 
	 20	 
				 parera nu		 här: förvrängning av ponera (antag) nu		 cur tuus benevolentium		 (latin) förvrängning av cur tua benevolentia		 ’varför (denna) din välvilja’			 
	 21	 
				 Striden mellan konung Karl Knutsson och ärkebiskop Jöns Bengts­		 son		 ärkebiskop Jöns Bengtsson av Oxenstierna-ätten var Karl Knuts­		 sons huvudmotståndare och ledde 1457 upproret mot denne			 
	 
	 
	 
	 22	 
				 Klara kloster		 nunnekloster i Stockholm av klarissornas orden, byggt		 på norra malmen utanför den egentliga staden och invigt 1289			 
	 23	 
				 skörte		 enkelt klädesplagg, som består av ett kring höften fästat tyg­		 stycke			 
	 24	 
				 lilla sankt Johannes		 torde syfta på Johannes Döparen, som i den		 kyrkliga konsten ofta framställs som ett litet barn vid Jesu sida, vid		 Marias knän		 Vårfru-kapellet		 åt Jungfru Maria invigt kapell			 
	 26	 
				 jarlarne		 här: herremännen, adelsmännen		 halvspann		 måttkärl rymmande ett halvt spann eller ca 37 liter		 ankare		 mindre laggkärl av en tunnas form		 korsvalv		 kryssvalv; vanligen bärande byggnadskonstruktion i form av		 fyrsidigt valv			 
	 28	 
				 utlejdes		 uthyrdes			 
	 29	 
				 dödsdansen		 i medeltida kyrkokonst förekommer ofta bildframställ­		 ningar av döden - ofta i gestalt av ett benrangel - ledande bort männi­		 skor från livets sysslor i en långdans			 
	 30	 
				 kvinnoskickelse		 kvinnogestalt, kvinnoskepnad			 
	 31	 
				 järnvågen		 den plats där det från järnbruken kommande järnet skulle		 vägas och granskas innan det fick skeppas			 
	 32	 
				 romans		 här: visa			 
	 35	 
				 drivare		 (ålderdomligt) landsstrykare		 håll sedan snytet		 håll sedan mun			 
	 37	 
				 tog denne ihop med honom		 tog denne itu med honom			 
	 38	 
				 andlösa		 andefattiga		 klippare		 se ovan s. 9		 smida söm		 smida hästskosöm, dvs. spik för hästskor		 sankt Ansgarius		 Ansgar, Nordens apostel		 Åh dalern!		 ungefär: Åh fan!			 
	 39	 
				 lådmästare		 se ovan s. 16		 åldgesällen		 se ovan s. 16 lådmästare		 Ave Maria		 (latin) ’Var hälsad, Maria’; begynnelseorden i den ro­		 mersk-katolska kyrkans mest använda bön till Jungfru Maria, som lästes		 under klockringning morgon, middag och afton		 Svartmunkakloster		 dominikanernas kloster i Stockholm		 kanthammare		 här: verktyg för åstadkommande av jämn kant vid järn­		 smide			 
	 40	 
				 flus		 (Stockholmsslang) knöl			 
	 
	 
	 
	  	 
				 Vulkanis		 se ovan s. 16			 
	 42	 
				 hospitalet		 sjukhuset		 den rike mannen som icke kunde komma in i himmelriket		 syftar		 på den bibliska berättelsen om den rike mannen och Lasarus i Lukas 16			 
	 44	 
				 generalkapitel		 periodiska sammankomster av ledarna för olika pro­		 vinser, konvent och kloster inom en religiös orden		 de otrogna		 syftar på turkarna		 den helige Dominicus		 Dominikanordens stiftare (1170–1221), kano­		 niserad 1234			 
	 46	 
				 beati possidentes		 (latin) ’lyckliga de besittande’		 Siklaön		 det landområde strax utanför Stockholm, som omsluts av		 Skurusundet, Järlasjön och Hammarbysjön		 vespern		 den av tidegärdena eller de dagliga bönestunderna, vilken		 förrättades klockan sex på kvällen			 
	 
	 
	 
	 
	 EN OVÄLKOMMEN	 
	 48	 
				 suden		 (sjöterm) båtkanten, relingen		 Larsmässan		 den helige Laurentius’ helgondag den 10 augusti		 krallar		 går med möda, går osäkert			 
	 50	 
				 äggade		 samlade ägg			 
	 51	 
				 ejderdräkten		 flockar av ejdrar, som drar fram över havsytan, ’ejder­		 sträcket’		 ryggås-rum		 envåningshus som är öppet upp till takåsen (saknar in­		 nertak)			 
	 53	 
				 Dagö-bornes		 norra delen av Dagö utanför Estlands västkust hade		 sedan medeltiden en svensktalande befolkning, Dagösvenskarna		 lekatt		 hermelin			 
	 55	 
				 skälskinn		 (dialekt) sälskinn			 
	 58	 
				 göra redo för		 (variantform) göra reda för			 
	 60	 
				 kasus		 här: fallet, saken			 
	 63	 
				 strömmingstrumma		 grund trälåda för transport och förvaring av		 färsk strömming		 latinska segel		 (sjöterm) detsamma som latinsegel, dvs. trekantiga, i		 förhållande till masten snedställda segel som sitter på rå			 
	 64	 
				 gångedagarne före påsk		 de dagar då man under den katolska tiden		 gick i procession med kors, helgonbilder och vigvatten kring åkrar och		 ängar för att be Gud om god årsväxt			 
	 
	 
	 
	 
	 HÖGRE ÄNDAMÅL	 
	 66	 
				 mässoffret		 (nattvards)gudstjänsten, i vilken enligt romersk-katolsk		 lära Kristi försoningsoffer förnyas		 gärdesglindret		 Strindbergs egen förklaring av ordet i brev 29 jan.		 1883 lyder: »Gärdesglinder kallas luftens synliga dallring i jordbrynet		 över en åker när solen gassar om våren»		 Agnus Dei, qui tollis peccata mundi		 (latin) ’O, Guds lamm, som		 borttager världens synder’; bön i den romersk-katolska mässan		 karpus		 huvudbonad, kapuschong; urspr. benämning på en hätta av		 samma typ som munkdräktens			 
	 67	 
				 kanoniska lagen		 det av katolska kyrkan skapade rättssystemet		 dekretalerna		 samling av påvebeslut eller av påvarnas avgöranden i		 rättstvister		 Gratiani dekret		 Decretum Gratiani; en av munken och professorn F.		 Gratianus omkring 1140 författad handbok i katolsk kyrkorätt		 vad Gud förenat skulle människan icke åtskilja		 anspelar på Mat­		 teus 19:6, Markus 10:9			 
	 68	 
				 korsgången		 här förmodligen: det ställe eller den ’gång’ i kyrkan där		 tvärskeppet och långskeppet korsar varandra			 
	 70	 
				 Dominus		 (latin) ’Herr’; medeltida benämning på bl.a. kyrkoherde			 
	 71	 
				 Du skall äta ditt bröd i ditt anletes svett, står det		 anspelar på 1		 Mosebok 3:19		 våmben		 (variantform) våmmen			 
	 73	 
				 mottaga stenar då ni kommer att begära bröd		 anspelar på Matteus		 7:9			 
	 74	 
				 den förste frågaren		 Eva i Bibelns skapelseberättelse		 den påvlige legaten		 syftar på kardinal Vilhelm av Sabina		 pågående kyrkomöte		 Skänninge möte senvintern 1248; mötets beslut,		 som kungjordes 1 mars, påbjöd bl.a. celibat för prästerskapet			 
	 76	 
				 vesper		 se ovan s. 46		 arkidiakon		 (latin: archidiaconus) ’ärkediakon’; i den medeltida ka­		 tolska kyrkan biskopens ställföreträdare i frågor om jurisdiktion och		 förvaltning			 
	 77	 
				 dekretalerna		 se ovan s. 67			 
	 78	 
				 blomstren ha gått ut på marken och turturduvan låter höra sig i		 vårt land		 anspelning på Höga Visan 2:12		 Sankt Sylvester		 Sylvester I, påve (314–335) och helgon; hans helgon­		 dag inföll på nyårsafton			 
	 
	 
	 
	  	 
				 ultimo mensis Decembris		 (latin) i slutet av månaden december		 apokalypsens ryttare		 syftar på skildringen av de fyra ryttarna i Up­		 penbarelsebokens sjätte kapitel			 
	 79	 
				 han bad de klentrogna sticka sina händer i hans sida		 anspelar på		 Johannes 19:34 (»en av krigsmännen stack upp hans sida med ett		 spjut») och Jesu ord till tvivlaren Tomas i Johannes 20:27: »räck hit din		 hand, och stick den i min sida. Och tvivla icke, utan tro»			 
	 81	 
				 ränne		 sovplats eller förvaringsplats för hö, säd o. dyl. mellan bjälklaget		 och yttertaket i ett uthus		 själskinn		 (dialekt) sälskinn			 
	 82	 
				 bindmössa		 här: mjuk kvinnomössa, som drogs ihop och bands i		 nacken		 heliga Katarina		 kristen martyr i Alexandria, enligt legenden marterad		 på ett hjul, som brast under tortyren, varefter hon halshöggs		 giver kejsaren det kejsaren tillhörer, säger ordet		 Matteus 22:21;		 Markus 12:17			 
	 83	 
				 Molok		 i Gamla Testamentet (3 Mosebok 18:21, 20:2) en främmande		 gud, som under konung Manasse dyrkades med barnoffer i Hinnoms dal		 vid Jerusalem			 
	 
	 
	 
	 
	 BESKYDDARE	 
	 90	 
				 träbro		 här: brygga		 löpare		 här: flat sten med vilken målare river färgstoff på hårt underlag			 
	 92	 
				 hankstop		 här: dryckeskanna av trä med handtag		 luvade		 tvistade med			 
	 93	 
				 diskurrera		 (ålderdomligt) diskutera, yttra sig utförligt		 boll		 här: bål, dryckesskål			 
	 94	 
				 den helige Hieronymus skulle aldrig ha slutat, om inte lejonen		 kommit och ätit upp honom		 Bosse förvränger här en av legenderna		 om kyrkofadern Hieronymus (omkr. 340–420): när H. en kväll läste högt		 för klosterbröderna, kom ett haltande lejon in i klostret och visade		 honom sin skadade tass; H. bad bröderna att utan fruktan dra ut några		 törntaggar ur djurets tass och sköta såret; lejonet återvände inte ut i		 öknen utan stannade kvar som tamt husdjur i klostret			 
	 95	 
				 två resor i kistan		 i häktet två gånger			 
	 96	 
				 inläst		 (variantform) inlåst			 
	 97	 
				 åltgesällen		 förtroendemannen i gesällernas sammanslutning			 
	 98	 
				 sittbäcken		 potta, nattkärl			 
	 
	 
	 
	 100	 
				 Sankt Nikolaus		 katolskt helgon, biskop i Myra i Mindre Asien, död		 345			 
	 102	 
				 tunntrullare		 verbet trulla betyder ’rulla’ eller ’trilla’		 stadens svenner		 stadsvakten, ordningsmakten i medeltida städer			 
	 104	 
				 betaget		 förbjudet			 
	 105	 
				 Kristofer av Bayern		 Kristofer III (1418–1448), hyllad som kung i		 Sverige 1441		 alldeles som grodorna när de fingo storken till kung		 syftar på den		 bl.a. av La Fontaine (1621–1695) återgivna fabeln om grodorna och		 deras kungar – trötta på att ha den ofarliga stocken till kung, bad		 grodorna Jupiter om en ny härskare: »Då sände Jupiter till grodorna en		 stork. / Vad den kungen hade för sig / i sitt rike gissas lätt. / Grodor var		 hans älsklingsrätt. / Girigt han i träsket påtar, / spisar sina undersåtar /		 varje afton till supé» (Fabler och noveller, övers. av I. Harrie, 1959.)		 spånslå		 spankulera, driva omkring			 
	 106	 
				 kaper		 (av medelnordtyskans kapen) titta, kika			 
	 108	 
				 illa faret		 illa medfaret eller åtgånget		 runnit i alla packar		 sprungit i alla backar			 
	 111	 
				 Zinn		 (tyska) tenn			 
	 
	 
	 
	 
	 
	 PÅ GOTT OCH ONT	 
	 114	 
				 Gråbrödraklostrets		 Franciskanklostrets		 litteris		 böjningsform av latinets litteræ, ’brev’, ’skrivelse’		 bomkrans		 här: krans av pålar, nedslagen i vattnet		 svartbrödramunk		 munk som tillhör Dominikanorden			 
	 115	 
				 hussitare		 anhängare till den böhmiske reformatorn Johan Hus, dömd		 som kättare och levande bränd 1415		 Inspecturis		 förmodligen förvrängning av genitivformen av latinets		 inspector, ’uppsyningsman’		 guffar		 äldre, vördad person; här (ironiskt) om abboten		 amici sincerissimi		 (latin) högst uppriktiga vänner		 violation		 (försvenskning av latinets violatio) skändning, våldtäkt			 
	 116	 
				 skapular		 av munkar och nunnor i vissa romersk-katolska ordnar buret		 klädesplagg, bestående av två på fram- resp. ryggsidan nedhängande		 tygstycken, förenade över axlarna och i sidorna		 dekretaler		 se ovan s. 67		 psalterier		 handskrifter innehållande Psaltarens psalmer		 Hussit- och bondekrigen		 de krig som under 1420- och 1430-talen		 
			 
	 
	 
	 
	  	 
				  		 
		 fördes mellan Johan Hus’ anhängare i Böhmen och de katolska mak­		 terna		 gardian		 föreståndare för franciskan- eller kapucinkloster			 
	 118	 
				 septuaginta		 den grekiska översättningen av Gamla Testamentet		 omkr. 250 f. Kr.		 vulgata		 sedan 1200-talet benämning på den latinska, i romersk-ka­		 tolska kyrkan använda bibelöversättningen		 kaldaica		 (latin) ’den kaldeiska’		 græca (latin) ’den grekiska’		 syriaca		 (latin) ’den syriska’			 
	 119	 
				 gubbstruffen		 gubbstuten		 ärkebiskopens sista bedrifter		 Johannes Gerechini (Gerreksson), ut­		 sedd till ärkebiskop i Uppsala 1408, tvangs 1421 att nedlägga sitt		 ämbete; om denne skriver Strindberg i ett brev från slutet av januari		 1883: »Johannes Jerichini i Upsala var ett execrabelt as till Erkebiskop,		 han besteg sina anhöriga på qvinnosidan och stal.»			 
	 120	 
				 Ave Maria		 se ovan s. 39		 skvaltkvarn		 liten vattenkvarn		 secula seculorum		 (latin) ’seklernas sekel’, ’i evighet’		 claret		 rödvin från Bordeauxdistriktet i Frankrike			 
	 121	 
				 Påven i Rom sitter och bannlyser påven i Avignon och tvärtom		 
		 Avignon i sydöstra Frankrike var under den stora kyrkoschismen		 1378–1417 residens för fyra påvar, som bekämpade påvarna i Rom		 åsnefest		 folklig fest, firad till minne av Jesu intåg i Jerusalem ridande		 på en åsninna och av flykten till Egypten; under denna fest, som bibehöll		 sig in på 1400-talet, fördes bl.a. en åsna in i kyrkorna		 phallus		 (latin) manslem			 
	 122	 
				 Hus		 se ovan s. 115		 Världen vill bedragas		 efter ett ordspråk, som tillskrivits den ro­		 merske författaren Petronius (död 66 e. Kr.)		 kunskapens träd var på gott och ont		 syftar på 1 Mosebok 2:9, 17			 
	 123	 
				 den som ren är kaste förste stenen		 anspelar på Jesu svar på fariséer­		 nas fråga om äktenskapsbryterskan skulle stenas som Mose lag bjöd		 (Johannes 8:7)			 
	 127	 
				 gardian		 se ovan s. 116		 Yquem		 det förnämsta vita vinet i Frankrike (från Bordeauxdistriktet)		 påskpenningen		 ersättning i pengar för matvaror som församlings­		 borna hade att erlägga till prästerskapet vid påsktiden			 
	 
	 
	 
	 130	 
				 dråpmålabalken		 den balk – huvudavdelning – i de gamla lagarna,		 som handlade om dråp			 
	 131	 
				 orgor		 (ålderdomligt) orglar		 helga lekamagille		 religiöst brödraskap i Stockholm under medeltiden,		 stiftat till ära åt Kristi lekamens förvandling i nattvarden			 
	 132	 
				 jubilate		 (latin) jubla, höjen jubel		 Gören dörrarne höga och portarne vida		 anspelar på Psaltaren 24:9		 antikrister		 de, som sätter sig upp mot Kristus eller sätter sig själva i		 Kristi ställe; det ondas härskare			 
	 134	 
				 Jubilate, recordate, et earum potestate		 fingerat citat; latinet är för­		 vanskat och oöversättligt			 
	 135	 
				 Det är lättare för en rik att komma in i himmelen än för en nål att		 gå igenom ett kamelöga		 travesti på Matteus 19:24 och Markus 10:25		 (Det är lättare för en kamel att komma igenom ett nålsöga, än för den		 som är rik att komma in i Guds rike)			 
	 137	 
				 lammets tron		 Kristi tron i himmelen (Uppenbarelseboken 22:1)			 
	 138	 
				 hussit		 se ovan s. 115			 
	 140	 
				 erzförrädaren		 ärkeförrädaren			 
	 143	 
				 järnvågen		 se ovan s. 31		 kvarter 
		 1 kvarter = 1/2 fot = ca 15 cm		 famn		 (vedmått) ursprungligen 5,65 m3		 kransågad		 sågad i längdriktningen med en lång handsåg			 
	 144	 
				 Marienglas		 tunna, genomskinliga skivor av gips eller glimmer		 spetsgård		 av spjutbeväpnat vaktmanskap innesluten plats, där döds­		 dömda avrättades			 
	 145	 
				 trämärr		 redskap som användes vid skamstraff: en häst av trä med		 höga ben och vass rygg, på vilken brottslingen placerades		 fogat		 fogde			 
	 
	 
	 
	 
	 
	 UTVECKLING	 
	 148	 
				 stadens svenner		 se ovan s. 102			 
	 149	 
				 äreporten genom vilken förtryckarne drevos ut och befriarne tå­		 gade in		 syftar på Gustav Vasas intåg i Stockholm i juni 1523		 ökstock		 (dialekt) ekstock, eka			 
	 151	 
				 Ave Maria gratia plena		 (latin) ’Var hälsad, Maria, full av nåd’;		 ängeln Gabriels hälsning till Jungfru Maria i Vulgata, den latinska		 bibelöversättningen		 enligt bibelns ord		 etc. Lukas 1:26			 
	 
	 
	 
	  	 
				 skepelse		 skepnad, gestalt			 
	 154	 
				 båtfästa		 fånglina varmed en båt förtöjs		 en underlig visa		 visan återfinns i Geijer-Afzelius’ utgåva av Svenska		 folkvisor under rubriken »Necken»			 
	 155	 
				 sista versen		 denna lyder i den ovan nämnda utgåvan av Svenska		 folkvisor: »De sökte den jungfrun allt upp efter fors – / Vaker upp alla		 redlige drängar! – / Der funno de hennes liflösa kropp. / De unga hafva		 sofvit tiden allt för länge»			 
	 156	 
				 cinq		 (franska) femma (på tärningen)			 
	 157	 
				 tavlat		 spelat bräde		 pelarhelgonet		 pelarhelgon eller styliter kallades de kristna asketer och		 eremiter, som för botövning tillbragte en stor del av sitt liv på toppen av		 höga pelare		 San Marco		 (italienska) ’sankt Markus’, dvs. evangelisten Markus			 
	 158	 
				 della Pace Mariae		 (italiensk-latinsk blandform) Marias frid		 Bartolomeus-ben		 torde syfta på den helige Bartolomeus’ martyrium:		 Bartolomeus led martyrdöden genom att flås levande		 konfessor		 här: biktfader			 
	 160	 
				 skaffare		 här: de munkar i ett kloster som hade till uppgift att handha		 förråden av livsmedel samt att sörja för utdelningen av dessa			 
	 162	 
				 Babels torn		 anspelar på berättelsen om Babels torn i 1 Mosebok 11		 nattskära		 (variantform) nattskärra			 
	 163	 
				 i sina bekännelser		 kyrkofadern Augustinus’ självbiografi (Confes­		 siones, Bekännelser) från omkring år 400		 Raffaele		 Rafael			 
	 164	 
				 Magikern		 Giacomo blandar här samman berättelsen om Simon Ma­		 gus (trollkarlen) i Apostlagärningarnas åttonde kapitel med de grekiska		 myterna om Prometheus som skapade den första människan av lera, och		 om Zeus, åskguden och blixtslungaren			 
	 165	 
				 stundande kyrkoräfst		 vid en herredag i Vadstena 1526 beslöts om		 indragning av kyrkans tionden till kronan; samtidigt tilldömdes Gustav		 Vasa Gripsholms kloster genom arv			 
	 166	 
				 astrolab		 astronomiskt instrument för bl.a. bestämning av stjärnornas		 upp- och nedgång		 stjärntabeller		 förmodligen avses här systematiska förteckningar över		 stjärnornas orter på himlen vid en given tidpunkt			 
	 167	 
				 Majorca-fajanser		 majolika, keramikvaror från Mallorca i Balearerna		 kredenskar		 dryckeskar			 
	 
	 
	 
	 169	 
				 sinnenatur		 sinnliga natur			 
	 170	 
				 tavla		 här: spela bräde		 tideböcker		 bönböcker; här: hävder, annaler			 
	 173	 
				 Mariæ sänghalm		 gulmåra		 Mariæ händer		 Jungfru Marie hand eller Jungfru Marie nycklar (Dac­		 tylorchis maculata)		 yxne		 nattviol		 Ave Maris Stella		 (latin) ’var hälsad, havets stjärna’; romersk-katolsk		 hymn till Jungfru Maria		 konvent		 här: församling, bestående av de röstberättigade munkarna i		 klostret		 Salige de som tro och icke se		 anspelning på Jesu ord till Tomas		 tvivlaren i Johannes 20:29: »Saliga äro de som icke se och dock tro»			 
	 175	 
				 världsförsten		 (ålderdomligt) världsfursten, denna världens furste; i		 Nya Testamentet benämning på Satan		 Belials man		 Satans anhängare		 de som taga till svärd skola med svärd förgås		 Uppenbarelseboken		 13:10		 enbälling		 halvkastrat (egentligen benämning på djur, som bara har en		 testikel)		 ätom drickom och varom gladom ty i morgon skolom vi dö		 
		 1 Korintierbrevet 15:32			 
	 177	 
				 porsöl		 öl kryddat med pors			 
	 178	 
				 fotangel		 med utstående spetsar försett redskap, vanligen av järn,		 utlagt som hinder eller begagnat som fångstredskap		 vån		 utsikt, möjlighet			 
	 180	 
				 mig tyckte		 (ålderdomligt) mig tycktes			 
	 181	 
				 snöpjäxor		 här antagligen: näbbskor eller ’lapp-pjäxor’		 Dödsängeln		 »Herrens ängel», en personifikation av den fördärvbring­		 ande pestsjukdomen i Gamla Testamentet (Andra Samuelsboken		 24:15–17, Andra Konungaboken 19:35, Jesaja 37:36)			 
	 184	 
				 distillera		 (variantform) destillera		 förlag		 destilleringskärl			 
	 186	 
				 præpositus		 (latin) föreståndare		 romarspråk		 latin			 
	 187	 
				 lekare		 här: gycklare		 men du skall skaffa dig oförgängliga ägodelar i himmelen dem		 varken mal eller rost fördärvar		 anspelar på Matteus 6:19–20 ( i		 
			 
	 
	 
	 
	  	 
				  		 
		 1703 års bibelöversättning): »I skolen icke församla eder ägodelar på		 jorden, där mal och rost fördärvar dem. Utan församlen eder ägodelar i		 himmelen, där varken rost eller mal fördärvar dem.»			 
	 190	 
				 förstesönerna		 (ålderdomligt) furstesönerna		 smålänningar, dalkarlar, västgötar rörde på sig		 syftar på folkupp­		 ror under Gustav Vasas regeringstid		 tre biskopar i Uppsala, tre i Linköpings och två i Strängnäs’ stift		 
		 syftar på omorganisationen av stiftsstyrelsen i början av 1540-talet,		 varigenom biskopen ersattes av kyrkliga ämbetsmän, s.k. seniorer och		 konservatorer		 Brask		 biskop i Linköping sedan 1513, drabbades av stadgandet i		 Västerås recess 1527, att biskoparnas överflödiga ränta, deras slott och		 fästen skulle indragas; han förlorade därvid bl. a. sitt gods Munkeboda i		 Östergötland			 
	 191	 
				 Olaus Pederson		 Olaus Petri, dömd till döden för högförräderi 1540,		 men benådad av Gustav Vasa till böter, som erlades av Stockholms		 borgerskap		 Georg Norman		 tysk universitetslärare, som 1539 trädde i svensk		 tjänst och som ledde den kyrkliga omorganisationen i början av 1540-		 talet			 
	 192	 
				 gamla dräng		 här: gamla gosse			 
	 193	 
				 hörpet och snörpet		 stående talesätt för överdriven sparsamhet		 hös och plös		 stående talesätt för lättsinnigt slösande		 brand		 här: sjukdomsprocess, som orsakar vävnadsdöd			 
	 194	 
				 husa		 här: (ålderdomligt) bo, husera		 Ätom, drickom och varom gladom		 se ovan s. 175		 järnskäftad		 järnskaftad			 
	 195	 
				 som Prometheus stal elden		 syftar på den grekiska myten om titanen		 Prometheus: denne stal elden från Zeus och gav den till människorna;		 till straff fjättrades han vid en klippa och plågades av en örn, som		 hackade hans lever			 
	 196	 
				 Den sanna troslärans återställare		 Johan III förde en katolicerande		 kyrkopolitik: 1575 förmådde han prästerskapet att anta ett tillägg till		 kyrkoordningen i katolicerande riktning, och året därpå lät han trycka		 en ny liturgi, vilken hade den katolska mässan till förebild		 den förre konungen		 Erik XIV, som efter sin avsättning en tid satt		 fängslad på Gripsholms slott		 ökstock		 (dialekt) ökstock, eka			 
	 
	 
	 
	  	 
				 ljustergadd		 ett slags stickvapen			 
	 197	 
				 friskvattnet		 sötvattnet		 den nya kungen		 Johan III			 
	 
	 
	 
	 
	 PÅL OCH PER	 
	 198	 
				 Drakatorns gränd		 nuvarande Drakens gränd (mellan Österlånggatan		 och Skeppsbron) i Stockholm		 ringt ur vård och vako		 vård och vako (dvs. vakt, bevakning) trädde i		 funktion kl. 9 på kvällen, då vårdklockan ringde »i vård»; efter detta		 klockslag och fram till ringningen »ur vård» – mellan kl. 4 och 6 på		 morgonen – fick ingen ha ljus eller eld i huset		 hornlykta		 lykta med rutor av horn (i stället för glas)		 läste fram på gången		 konfirmerades		 julträdet		 julgranen		 spanska nötter		 stora, runda hasselnötter		 slagbänk		 bänk med sovplats och lock, som kan slås upp och fällas igen			 
	 199	 
				 pipkrage		 utstående, veckad skjortkrage		 åker i ottan		 åker till julottan			 
	 200	 
				 karpus		 se ovan s. 66		 lapp-pjäxor		 näbbskor		 glödgat franskt vin		 upphettat vin; vinglögg		 huvudlaget		 remtyget som håller bettet på plats i ett betsel		 rev honom litet för hårt		 här: skörtade upp honom litet för mycket,		 lurade honom att betala litet för mycket			 
	 201	 
				 bladdra		 pladdra, prata strunt		 anngången		 här: andra ringningen före gudstjänsten			 
	 202	 
				 skattebonde		 självägande bonde, som brukade jord, varav det gick		 skatt till kronan		 gallbänken		 gavelbänken; den väggfasta bänk, som i en bondstuga gick		 utmed fondväggen (gavelväggen), innanför det i hörnet av långväggen		 och gavelväggen placerade stora bordet		 hankestop		 här: dryckeskanna av trä med handtag		 enstäver		 tunnstavar av enträ (till laggkärl)		 svärja icke		 svär icke			 
	 203	 
				 få mig		 räck mig		 guslånet		 (dialekt) gudslånet		 stalla		 kasta vatten		 kvarter		 här: äldre svenskt längdmått, 1 kvarter = 1/2 fot = ca 15 cm			 
	 
	 
	 
	  	 
				 åtfux		 se nästföljande ordförklaring		 frånfux		 den högra av två för åkdon förspända fuxar, högerfux			 
	 204	 
				 trädet		 här: trädan		 höll man skymning		 satt man i skymningen (utan att tända ljus)			 
	 205	 
				 andra-andra		 eufemistisk omskrivning		 när den rätte Abraham kommer så dansar Sara		 förmodligen för­		 vrängning eller missuppfattning av 1 Moseboks (18:12) berättelse om		 hur Abrahams hustru Sara »log» vid tanken på att hon på sin ålderdom		 skulle föda barn		 oljeverket		 förvrängning av orgelverket		 oår		 missväxtår		 maxa		 här: mäkta, förmå		 mussla sko		 smussla sko (benämning på en lek)			 
	 206	 
				 tullar		 här: rövar, snattar		 knepat till		 här: fifflat		 rännarbana		 inhägnad plats för tävlingar i ridning eller kappkörning		 bollhus		 hus för bollspel; i Stockholm byggdes bollhus på 1600-talet			 
	 207	 
				 karduan		 (ålderdomligt) lädersort		 skänkeldonet		 här: seldonet, selen		 att spanskvinet smakar kråset		 att du frossat på (smort kråset med)		 spanskvinet		 plantat		 planterat		 axlar dig		 här: morskar dig, gör dig morsk, sticker upp		 löser		 (ålderdomligt) lös		 snytet		 här (med akut accent): det man snyter ut, ’snoret’		 pipkrage		 se ovan s. 199		 kosidonger		 av kosidangs, ’hop’, ’massa’; här: en massa krafs		 våndar		 önskar, hoppas			 
	 208	 
				 bisen		 anföraren, den förnämste, högsta hönset			 
	 209	 
				 på fjärdingsvägen		 på en kvartsmils avstånd		 rådstun		 rådstugan		 hällebard		 hillebard; gammalt hugg- och stickvapen		 bondschatte		 bondschajas, bondkräk		 fidlor		 (ålderdomligt, dialekt) fioler, violiner		 jänka er dän		 maka er undan			 
	 210	 
				 stadens svenner		 stadsvakten, ordningsmakten i städerna i äldre tid		 stadslagen		 den i Sveriges städer förr, från mitten av 1300-talet (till		 1736), gällande särskilda lagen, tryckt första gången och stadfäst av		 
			 
	 
	 
	 
	  	 
				  		 
		 konungen 1618		 landslagen		 den för hela Sveriges landsbygd gällande lagen (se ovan s.		 13), tryckt och stadfäst av konungen 1608		 spånslogo		 spankulerade, drev omkring			 
	 211	 
				 häktelset		 häktet		 hornlykta		 se ovan s. 198			 
	 212	 
				 sitta på Älvsborg		 gamla Älvsborgs fästning vid Göta älvs mynning		 var straffanstalt		 tag sta		 (dialekt) gå åstad		 nattman		 mansperson anställd för nattliga förrättningar som latrin­		 tömning m. m.			 
	 213	 
				 goår		 år med god och riklig gröda, motsatsen till oår		 då föll kornet		 då föll priset på kornet, gick priset på kornet ner		 lirspelare		 en lira är ett musikinstrument med klaviatur och strängar;		 tonen frambringas genom att strängarna stryks med ett hjul som vrids		 runt med vev		 goår eller oår		 se ovan			 
	 215	 
				 kåken		 här: skampålen		 ymka		 troligen bildning till ynka och ömka			 
	 216	 
				 ta mig dalen		 ungefär: ta mig fan		 mälta		 här: gro			 
	 217	 
				 kyrkotionden		 den del av naturaskatten (sädestiondet samt kvicktion­		 det), som allmogen hade att erlägga till sockenprästen			 
	 218	 
				 Mitt pund		 här: mina tillgångar		 inte står dig så för livet		 gäller inte livet för dig		 skattebonde		 se ovan s. 202		 olaga landsköp		 i stadslagen var landsköp – dvs. yrkesmässig försälj­		 ning eller uppköp under kringresande på landsbygden av lantmannapro­		 dukter, födoämnen, skinn m. m. – förbjudet		 förbrutna		 beslagtagna, konfiskerade		 nästa resa		 nästa gång (någon döms skyldig till samma brott)		 mark		 äldre myntsort, i Mellansverige 1 mark = 192 penningar		 i plikt		 i böter			 
	 219	 
				 rännarbana		 se ovan s. 206		 gällstänger		 de stänger under taket i en bondstuga på vilka husgeråd,		 livsmedel o. dyl. upphängdes		 puttelkrämare		 person som driver handel i liten skala med billigt kram		 står under husagan		 syftar på husfaderns och husmoderns rätt att med		 
			 
	 
	 
	 
	  	 
				  		 
		 handgripliga bestraffningar upprätthålla tukt och ordning bland tjänste­		 folk och underlydande		 kona		 nedsättande ord för kvinna, ofta beteckning för sköka		 inom mina mären		 på min mark			 
	 
	 
	 
	 
	 
	 NYA VAPEN	 
	 221	 
				 skattehemman		 självägande bondehemman, vars ägare betalade skatt		 till kronan		 strykare		 landsstrykare, luffare		 Norra Motets allmänning		 öländsk benämning på tingslag		 dränga		 tjäna, göra drängtjänst			 
	 222	 
				 sadelrör		 handeldvapen med kort pipa, som fördes vid sadeln; ryttar­		 pistol			 
	 223	 
				 första resan		 första gången någon döms för ett brott		 därefter rätter eder!		 (ålderdomligt) rätta er efter detta!		 kung Kristian		 den danske kungen Kristian II (»Kristian tyrann»),		 krönt till konung i Sverige i november 1520		 tog av röret, när det blev för högt		 anspelar på Stockholms blodbad i		 november 1520, då kung Kristian lät avrätta ett stort antal av de		 ledande inom den svenska adeln		 kung Gösta		 Gustav Vasa			 
	 224	 
				 glättade halsdukar		 här: strök halsdukar, gjorde halsdukar släta		 spingade		 späntade		 knådigt		 här antagligen: degigt		 Det vållar inte Jost och jag		 det rår Jost och jag inte för			 
	 225	 
				 att stöda på		 att ta till		 blinkade förstånd		 blinkade samförstånd		 gistgård		 torkställningar för fisknät			 
	 226	 
				 skrockat med		 kacklat om		 Våra män äro slagne		 den visa, Strindberg här låter Jesper och Tho­		 mas sjunga, återfinns i 1500- och 1600-talens visböcker utgifna af A. Noreen och		 H. Schück, band I, 1881–94, där de i novellen citerade inledningsraderna		 till trettonde strofen lyder (s. 89): »Wåra med ähra slagne, wåra werior		 borttagne, / både skip och wergior»		 truga		 här: tvinga		 neder buga		 (ålderdomligt) böja ned		 vrak		 här: utstötta		 De göra oss vånda		 (ålderdomligt) de plågar oss			 
	 
	 
	 
	  	 
				 omak		 här: plåga		 förstar		 (ålderdomligt) furstar		 svenna		 (ålderdomligt) svenner		 borgara		 (ålderdomligt) borgare		 I hållen över ena		 (ålderdomligt) var överens, håll ihop			 
	 227	 
				 grannas		 grannen		 skäktor		 breda, hullingförsedda pilar		 bärga sig		 rädda sig		 budstickan		 budkavlen			 
	 228	 
				 ökan		 (dialekt) ekan		 oläst		 (variantform) olåst		 knävelspjut		 benämning på ett slags spjut med svärdformig spets och		 två ett stycke från udden anbragta, mot varandra ställda hakar			 
	 229	 
				 herrerackare		 herredräng		 flacket		 här: vattenytan			 
	 230	 
				 det hängda sanningsvittnet i Emaus		 Kristus, som efter sin död		 uppenbarade sig för lärjungarna i Emaus (Lukas 24)		 straffstocken		 redskap för skamstraff: stock med utskurna öppningar		 för en människas smalben			 
	 231	 
				 stackars Johannes		 Johannes döparen		 rart		 här: sällsynt			 
	 232	 
				 sitta i stocken		 sitta i straffstocken		 besen		 här: ledargalten		 fännika		 benämning på ett infanteriförband, omkring år 1600 = 200 à		 300 man		 sadeltyg		 sadel jämte tillbehör		 Fäller pikarne!		 (ålderdomligt) Fäll pikarna!		 pik		 ett slags stötvapen med långt träskaft och järnspets			 
	 233	 
				 Lägger		 (ålderdomligt) lägg		 skändat sig		 bringat skam (vanära) över sig			 
	 234	 
				 Bröster av		 (ålderdomligt) ’brösta av’, inta eldställning med		 sadelrör		 se ovan s. 222		 foror		 (ålderdomligt) seder		 överheten bär icke svärdet förgäves		 efter Romarbrevet 13:4: »Men		 gör du vad ont är, då må du frukta; ty överheten bär icke svärdet		 förgäves, utan är en Guds tjänare, en hämnare, till att utföra vredesdo­		 men över den som gör vad ont är»			 
	 235	 
				 lindan		 i gräsvall igenlagd åker, använd som betesmark			 
	 
	 
	 
	 236	 
				 rovlyckan		 rovlandet		 ludra		 lägga ut fällor med åtel		 knytning		 här: rotknöl		 spann		 här: äldre rymdmått; 1 spann = ca 75 liter		 Det stoppar		 här: Det räcker			 
	 237	 
				 rykande ränn		 rykande fart			 
	 238	 
				 fyra mark, lödiga		 fyra mark silver (i motsats till fyra mark penningar,		 som hade ett avsevärt lägre myntvärde)		 marignaler		 förvrängning av marginaler		 bösta		 (dialekt) böstade, bråkade		 jola		 (dialekt) jorden			 
	 239	 
				 skattebonden		 se ovan s. 202		 pikenerare		 fotsoldater, beväpnade med pikar; jfr ovan s. 232			 
	 241	 
				 konung Johan		 Johan III		 konung Erik		 Erik XIV		 arvföreningen		 syftar på arvföreningen vid riksdagen i Västerås 1544,		 som bestämde tronföljden efter Gustav Vasa		 hertig Karl		 Gustav Vasas son Karl, hertig av Södermanland, seder­		 mera konung Karl IX		 Silentium!		 (latin) Tystnad!		 kasus		 här: fall, sak			 
	 243	 
				 svegen		 spöet		 hasselslia		 (dialekt) hasselkvist, hasselspö			 
	 244	 
				 nackröstena		 nackkotorna			 
	 245	 
				 friskalare		 självsvåldiga eller lättsinniga personer, galenpannor		 golik		 här: jämlik		 stallare		 stalldräng			 
	 246	 
				 Gör mig besked		 Drick mig till, besvara min skål		 så sjöng han		 den visa prästen sjunger är hämtad från Geijer-Afzelius’		 utgåva av Svenska folkvisor, där den bär rubriken »Knut hulings visa»		 huling		 enligt Geijer-Afzelius är »Huling eller som det uttalas houling		 [– – – ] ett provinsord och betyder herde. Knut var en prins, förklädd till		 herde»		 tullar		 vallar		 sin fä		 sina kreatur, sin boskap eller hjord		 har han i tro		 är han trolovad med			 
	 
	 
			 
	 Innehåll	 
	 
	 
	 
	 
	 
	 
	 
	 Odlad frukt 7	 En ovälkommen 48	 Högre ändamål 66	 Beskyddare 89	 På gott och ont 114	 Utveckling 148	 Pål och Per 198	 Nya vapen 221	 
	 
	 
	 
	 KOMMENTARER	 Tillkomst och mottagande 251	 Ordförklaringar 265	 
	 
 
 
