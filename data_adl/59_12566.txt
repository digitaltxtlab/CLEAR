BIRGITTES SKÆBNE(1888)



TIL MIN GAMLE VENPROFESSOR CHR. AGERSKOVHENGIVNEST FRAFORFATTEREN


FØRSTE BOG.


I.

Øverst oppe paa et Højdedrag, lige hvor det faldt brat ned mod en Hulvej, laa Stenbjerggaardens Bygningskompleks.

Tre Længer af utilhugne Kampesten, lave med høje og bredt udludende Spaantage, dannede Gaardsrummet. I Midten spredte en stor Tærskemaskine sine Arme ud i det vidtstrakte Gaardareal.

Noget fra Længerne med brede aabne Mellemrum ud mod Marken knejsede Stuelængen, ny, kedelig og vigtig. Den havde en høj Kælder, en høj Stueetage, en høj Kvist og var tækket med Skifer.

Højt, som den laa, susede Vinden stadig om dens Gavle. Vindfløjen drejede sig i evig Knirken. Store Sværme af Krager med baskende Vinger og hæse Skrig kredsede stadig om Gaardens Bygninger, mest efter Høsten, naar Stakkene stod i Geled langs Ladelængen. Skud efter Skud knaldede hver Dag op i Flokken, ikke faa dalede i en langsom Bue ned til Jorden med tunge dødbringende Hagl i Kroppen, men hvad hjalp det? Flokken trak højt skrigende bort, men kun for at afløses af andre, lige saa højt skrigende, susende og graadige Flokke. Intet Under, at Stenbjerggaarden i Omegnen bar Øgenavnet Kragenborg.

Bag Stuelængen laa det anselige Stykke Jord, der var udlagt til Have. Men Gaardens Ejer havde ladet det skabe sig, som det selv vilde. Buske og Træer vare skudte op, ledeløse, lange, tynde, utrivelige. De svajede for Vinden som Siv med deres sparsomme Bladtotter i Toppen. I den store Plæne midt for Huset var der store skallede Pletter; Græsset saa altid halvvissent ud. Midt paa Havefaçaden gjorde Døren med Glasruderne en





højst ynkværdig Figur. Der var ingen Trappe under den, aldrig aabnedes den, for den var spigret til.

En enkelt Pæon, en enkelt Rose, en enkelt Valmue, en enkelt Georgine løftede under de vekslende Aarstider en skraat ludende Krone højt mod Solen. Det var som byzantinske Helgenbilleder med fine drømmende Hoveder, med lysdrukne Blikke, men skæve i Holdning og med ynkelige Lemmer. Blomsterne havde nok af Sol i den skyggeløse Have med den tørre Jord. Den Jord gav dem ingen Næring; de maatte leve af Himlen - akkurat som hine gamle Byzantinere.

Stuehuset havde mange meget rummelige Værelser, men de var lige saa kolde og tørre som Haven. Paa Væggen med grov fedtglinsende Oljemaling hang hist og her engelske Lithografier - Jagtstykker, snart forestillende en Kronhjort omringet af Hunde, i Kamp med dem, en fældet Hund med Indvoldene hængende ud af den flængte Bug, snart var det Herrer og Damer, brutale store Figurer paa store Heste. Disse Lithografier afvekslede med daarlige Oljetryk: Tordenskjold med zinnoberrøde Ærmer under Harnisket, Baches Jægerdreng med Kødfadet efterstræbt af de graadige Hunde. Saa var der Konger med Karmin paa Kindknoglerne og æbleskivefarvede Epauletter.

Der var baade Hængelamper og Lysekroner, alle i kroagtig Smag med plumpe, dinglende Prismer; der var dansebodsagtige Lampetter spigrede fast i Dørstolperne; der var fløjels- og rippsbetrukne Møbler, men altfor faa og smaa. I "Salen" stod et gammeldags ovalt Mahognibord omgivet af fem klodsede, lueforgyldte Gyngestole... Og med alt dette var Stuerne lige saa tomme og uhyggelige som Haven; man frøs som i den. Man syntes, at Vinden blæste paa tværs og paa langs gennem Huset; at Vintersneens Fygen og Sommersolens skærende Straaler havde fri Passage overalt.

Hyggeligst, lunest og venligst var Stalde og Lade med propert Betongulv, pænt holdte Krybber og Strøelse. I Udhusene randt Livets Pulsaarer paa Stenbjerggaarden. Derind strømmede Udbyttet af Markerne. Oprindelig stenede, tørre og bakkede, vare de ved Mergling, Overrisling og allehaande omhyggelige Dyrkningsmidler blevne tvungne til at give god Høst baade af Hø og Sæd. Thi Gaardens Ejer Hans Peter Korneliussen var en dygtig Landmand; han havde "fulgt med" i alle Maader baade i Jordbrug og Mejeri.

Hans Fader hed Peder Hansen. Han havde ved Giftermaal med en rig Amagerpige, Jane Dirks, faaet Raad til i Halvtredserne





at købe sin Gaard af den offentlige Stiftelse, som i de Aar solgte Fæstegods til billige Priser. Han var en jordgrisk Mand, og, inden han døde, fik han købt en Gaard til af en Fæstegaardmand, der ligesom han var bleven Arvefæster. Det var 140 Tønder Land tilsammen. Han var Bonde; men, siden han fik Amagerpigen, forandrede han Dragt, opgav Omgangen med de andre Gaardmænd og søgte Møllere, Prangere og den nærmeste Købstads Købmænd.

Racen var stærk, blodrig, men kort levende; havde altid efter Evne nydt Livet i Erotikens laveste, Mad og Drikke i ikke stort højere Former. Peder Hansen døde pludselig ligesom sine Forfædre af et Slag, omtrent et halvt hundrede Aar gammel. Hans Enke fulgte ham efter et Par Aars Forløb; hun var ogsaa noget ældre end han. Der var kun to Børn, Sønnen Hans Peter Korneliussen, 25 Aar gammel, og Datteren Birgitte, 5 Aar gammel. En Del mellem dem liggende Børn vare alle døde.

Peder Hansen havde i sine sidste Aar været meget paa Rejser som Heste- og Kvægpranger. Sønnen, der havde faaet Lov til med Myndighedsalderen at tage Efternavnet Korneliussen, havde, lige fra han kunde haandtere Heste og Vogn, rejst med Faderen fra Marked til Marked og tidlig paa "Trommesalen" i København erhvervet sig Anseelse som snild Handelsmand trods sin højtalende Aabenmundethed, og haandfaste Gemytlighed. Den sidste Egenskab lagde han for Dagen ved vældige Skulderslag og venskabelige Puf i Side og Mave lige overfor dem, han handlede eller drak med.

Da han efter Forældrenes Død blev "sin egen Mand", fortsatte han den Levevis, han var opvokset i, med Rejser til alskens Markeder. Man saa ham altid i den Tid, da der ikke var stort at bestille med Landbrug og Gaardens Drift, i en Jagtvogn med to Heste for, bestryge Landevejene, højt knaldende, højt fløjtende, i lynende Fart med Hjulskinnerne gnistrende mod alle Flintesten, som Vognen traf paa sin Vej.

Men ingenlunde forsømte han at "drive sin Gaard". I Høstens Tid hang han i som en Karl, forrest i Mejernes Række, mens Sveden perlede ned ad hans Tyrenakke. Han nød saa stor Respekt hos sine Folk, at de ikke stævnede ham, naar han pryglede dem, og det skete af og til. For Korneliussen forstod sig paa det største som paa det mindste i sin Bedrift, var ikke bange for at tage Møggreben ud af Haanden paa en Tjenestedreng og efter et eftertrykkelig udlagt Ørefigen at vise ham, hvorledes han skulde "sprede". Og saa denne trompetskraldende Stemme, som lød fra





Gaardens ene til dens anden Ende, denne Bringe, bred som en Præmiestuds, dette Helskæg, tæt som et Tjørnekrat, denne vældige Haand med den røde Signetring paa venstre Langfinger, denne Haand, der kunde lægge sig i fast Venskabelighed og i tyngende Vrede paa Folks Skulder, saa de mærkede Taget gennem hele Rygsøjlen! Og saa den Respekt, han indgød ved, trods al Farten om, al Prangen og Svir, alt Kortspil og Jagt, at kunne passe Gaarden saa brillant. Han leverede godt Smør og god Ost til en Grosserer i København; hans Køer tog Præmie ved Dyrskuerne.

Han var mindst lige saa jordgrisk som sin Fader. Inden ti Aar efter dennes Død havde han forøget sit Areal med 50 Tønder Land; først fem Aar derefter fik han i Stedet for det gamle rent bondemæssige Stuehus opført det nye. Det stod og ventede paa en Kone. Men paa det Felt led Hans Peter Korneliussen sin første Skuffelse.

Det var paa en Jagt. Han havde skudt fire Ræve. Jagten fandt Sted i Skoven, som tilhørte den Domæne, hans Fader i sin Tid havde købt Gaarden af. Overførsteren, Kammerherre Kolbe, var selv til Stede. Efter Byttets Levering slog han Hans Peter Korneliussen paa Skulderen og sagde:

- De har skudt før i Dag, min gode Mand.

For første Gang følte den bondefødte Proprietær en saa fortrolig Berøring af en adelig Haand, og han følte den som et Ridderslag. Han havde aldrig været lille i sine egne Øjne; nu voksede han sig kæmpestor i samme Øjne. Han havde drukket godt ved Jagtfrokosten i Skoven, uden at blive fuld - det havde han aldrig været - han havde blot Følelsen af, at fra nu af var intet umuligt for Proprietær Hans Peter Korneliussen.

Efter endt Jagt var der Middag paa den nærmeste Købstads Gæstgivergaard. Blandt de deltagende Gæster, som alle havde været med paa Jagten, var en tysk Herregaardsforpagter. Han blev fuld under Maaltidet, og i Drukkenskab drak han Dus med Hans Peter Korneliussen i Kognak til Kaffen. Han opfordrede ham til at køre hjem med sig paa Gaarden og se paa en Ko, som Forpagteren vilde sælge. Korneliussen tog Forpagteren paa Ordet, og trods hans Udsættelser og Vrøvl og alkoholdige Forsikringer af, at de skulde drikke meget mere endnu og blive endnu "fidelere" Venner, fik Hans Peter Korneliussen spændt for sin egen og Forpagterens Vogn en Times Tid efter Dusdrikningen. Han sagde til Forpagterens Kusk:





- Saa kør' vi Væddeløb, Lars!

Forpagteren havde endnu saa megen Besindelse, at Æresfølelsen gylpede op i ham, men var dog saa drukken, at hans Fantasi løb af med ham.

- Potz tausend raabte han, nun irrer Du Dich, min gote Korneliussen, und Deuflen skal hole Dig, Lars, wenn inte mine Røte renner Korneliussens Brune at hete Helvede til.

- Hvad holder vi paa, Langheim? spurgte Hans Peter Korneliussen rolig.

- Ja, wat holder vi po?

- Kommer jeg først, sagde Korneliussen, saa faar jeg Deres ældste Datter.

- Den Wette er billig... gut, Du gamle Fuchsschiesser...très bien, som den Franzos siger.Parlez-vous français... le Diable m'emporte... den forstor Du inte, Du Bauer - denn Du bist ein alter Bauerflegel... verstehst Du?

- Ja wohl, und was behas, sagde Hans Peter Korneliussen, satte sig haardt i sin Vogn og kørte med Smæld og Gnistren ud ad Gæstgivergaardens Port.

Forpagterens Kusk Lars var snart paa Siden af ham, thi han følte sin Ære engageret, længe efter at hans Husbond og Herre var flydt hen i en mør Masse sammen med sin lodne Hue, Pels og Fodpose.

Og saa gik Kørslen med vanvittig Fart langs Hovedlandevejen. Piskene smældede, Fjedre og Hjulkarme klang, Hestene prustede som Trompeter, Hjulene gnistrede og skurede pibende mod Skærverne, af og til brølede de kørende Varsko ud i den sorte Høstnat. Hans Peter Korneliussen blev dog Sejerherre, og et Minut før Forpagterens Vogn svingede han om Plænen med Flagstangen i Midten foran det lange, lave, hvide teglhængte Stuehus, som var Forpagterbolig.

Forpagteren havde sovet Rusen ud paa Vejen. Da han saa en Karl, en Lygte og en Trappestige ved Vognen foran sig, erindrede han dunkelt, at han havde havt mere at gøre med Hans Peter Korneliussen, end hans Værdighed som Herregaardsforpagter strængt taget tillod.

Han maatte dog foreløbig bekvemme sig til at huse ham. Den efter sin Husbond vaagende Pige fik Ordre til at anvise Hans Peter Korneliussen et Gæstekammer, mens Værten forsvandt tavs og hurtig.

Gæsten fik Kaffe den næste Morgen, men, da han kom ned





i Stuen, viste ingen sig. En Pige gav ham Besked om, at Fruen laa syg, og at Forpagteren og de to Frøkner tidlig om Morgenen var tagne bort til Barnedaab hos en Svoger.

Hans Peter Korneliussen var ikke saa dum, at han ikke kunde lugte Lunten. Han lod straks spænde for og lod som ingen Ting. Men hans Stolthed var dybt saaret.

Der er ingen Vidner paa følgende Historie, men den gik lange Tider om paa Egnen ledsaget af dyre Forsikringer om dens Troværdighed.

Hans Peter Korneliussen traf Forpagteren paa Gæstgivergaardens Keglebane ved næste Dyrskue. Han behandlede ham som en god Ven og trakterede ham, til Forpagteren blev fuld. De gik ud sammen med hinanden om Livet.

Forpagteren kørte hjem. Næste Morgen skulde hans Hustru have opdaget, at han havde et blodunderløbet Øje, Strimer rundt paa sin Krop - og hvad der var det forsmædeligste: Skægget paa den ene Side Ansigtet var klippet tæt af; og i Øret sad et Klip som paa et mærket Faar.

Historiens Sandhed benægtedes fra Forpagterens Venner. Han var jo noget fugtig, det vidste jo alle; han var bleven syg efter Dyreskuet og maatte holde Sengen i nogle Dage.

Hans Peter Korneliussen snakkede paa Krosteder og med Prangere om Forpagterens Datter paa en mystisk Maade. Han havde tilbragt en eneste Nat paa Gaarden - og - naa da? Men han skulde ikke have mere af den Frøken.

Saa længe hans Fæller drak med ham, lod de, som de beundrede ham, men ingen troede et Ord af hvad han sagde. Dog ingen gad optræde som Frøken Langheims Ridder.

Vist er det, at siden den Tid blev Stuehuset paa Stenbjerggaard staaende i den halvfærdige Tilstand, som vi har set det i.


II.

Paa den anden Side af Hulvejen uden for Stenbjerggaard slog Jordsmonnet en stor Fold. Det gik først et Stykke op, som om det vilde tage Mod til sig efter at være kommet saa højt op. Men Modet eller Kraften maa have svigtet i Urtiden. Den sidste





Hævning var, som sagt, kun bleven til en Fold. Saa sank det jævnt ned i en Fordybning, som lavest nede gav Plads for et smalt, men bestandig tæt rislende Vandløb.

En lille Anstrængelse fra Jordsmonnets Side mærkedes paa den anden Side Vandløbet. Men det var ogsaa den sidste. Det var en sølle Skraaning, hvad Højde og Stejlhed angik. Men Naturen havde villet noget, havde ikke villet give sig fortabt i det sidste Øjeblik.

Den saare lave Skrænt havde Skov paa sig. Den Skov var vist bleven noget mishandlet i Aarhundredernes Løb, i de Tider, da Domænens Administration lod hugge ned for Fode. Det var nu et Stykke ret tyk Underskov af Bøg, Eg, El og Elm. Hist og her vidnede mosovergroede, meget tykke og brede Stubbe om stoltere Tider.

Nede i Dybdedraget var der nogen fed, men ogsaa megen sur Jord. Den var lige saa haard at faa noget ud af som den stenede Jord paa Bakkedraget, den deroppe, som hørte til Stenbjerggaardens Areal.

Kragerne led ikke det fugtige, lod det til. De fløj lige over "Slugten" og lod Storke og Viber og andre Vadefugle om de fugtige Enge, Moser og det rislende Aaløb, nippede blot en Smule af de højeste Stakke, som tilhørte Gaarden hinsides Bækken.

Det var ellers en god Gaard; den havde været endnu bedre, inden Mølleprivilegierne blev ophævede i Begyndelsen af Halvtredserne. Den var bleven købt til Arvefæste af den "offentlige Stiftelse", endnu tidligere end Stenbjerggaardens oprindelige Areal.

Den Gang var der noget fint ved at være Møller. Den Stilling satte en "udenfor Bondestanden", gav Lejlighed til Omgang med Forpagtere, mindre Proprietærer, Skolelærere - ja endog med ikke altfor herregaardsstræbende Præster.

Der havde ogsaa været fede Gilder med Gaase-, Ande-, Kyllinge- og Kalkunsteg paa Stenbæks Møllegaard i gamle Dage. Da imponeredes man af de lave Stuer i Vaaningshuset, hvor Tapetet fra Væggene fortsatte sig op under Loftet og bøjede sig under dets store Bjælker. De Bjælker kunde en høj Mands Haar bestryge. I Fyrrerne stod Stenbæk Møllegaard, hvad Omgang og social Anseelse angik, ikke lidt over Stenbjerggaarden, hvor Bonden og Prangeren Peder Hansen tronede. Han var og blev en Stud. Han havde ondt ved at faa sin laadne Hue af, naar han kom ind i en Stue; han fik ondt af de Cigarer, man bød ham, og røg stadig Kastrups Blaamand. Han vilde ikke





købe Klædesklæder, men gik i Vadmel; han aflagde aldrig sine Transtøvler, vilde ikke en Gang spendere Blanklæders Støvler ved Bryllupper, Begravelser og Barsler.

Mølleren i Stenbæk var en anset Mand lige til sin Død 1850. Han efterlod sig en Søn Lars Povlsen. Han arvede Møllen og Jorden. En Datter havde indgaaet Ægteskab med en eksaminatus juris, med hvem hun var bleven forlovet, mens han var Fuldmægtig paa Stiftelsens Godskontor. Siden blev han Underretsprokurator et Sted i Jylland. Der fortaltes paa Egnen, at Peder Hansen fra Stenbjerggaard havde friet for sin femtenaarige Søn Hans Peter Korneliussen til Møllerens tyveaarige Datter, men var bleven vist tilbage. Vist er det, at Peder Hansen i sine sidste Leveaar aldrig satte sin Fod i Stenbæk Mølle og ikke en Gang lod male der.

Mølleren havde været to Gange gift. Sønnen Lars Povlsen var henved de fyrre, da han gik ind til Bedriften. Hans med Prokuratoren gifte Halvsøster var kun nogle og tyve.

Lars Povlsen var en lille Mand, tidlig rundrygget, rynket, glat graahaaret og glat barberet. Han havde arbejdet en Smule jævnt paa Markerne og i Møllen, havt sine smaa Elskovshistorier med Bønderpigerne; hans Liv var gledet saa jævnt som Bækken, paa hver Side Møllehjulet. Han var fed og rund som Møllegaardens Grise, mente ingen noget ondt, følte sig sikker paa sin Fremtid, havde et blidt Sind og megen Madlyst. Han grinede lunt ad Peder Hansen og hans Søn Hans Peter Korneliussen, som altid hang paa Landevejene og prangede og tuskede. Han havde indtil nu mange Gange tænkt paa et Udsagn af Sognets gamle Præst, som havde konfirmeret ham:

- Har man Religion og lidt Arv i Baghaanden, saa skal man ikke plage Vorherre med Bønner om mere. Jeg véd jo, at naar jeg gaar af, saa giver Kongen mig Pension, og - Du lille Lars Povlsen - Du faar en brillant Pension efter din gamle hæderlige Fader.

Saa gik Mølleprivilegierne alt Kødets Gang. Lars Povlsen var Medunderskriver af en Adresse til Rigsdagen, som anholdt om deres Bibeholdelse, og han havde ment, at det hele klarede sig nok. Og da det ikke klarede sig, var Lars Povlsen temmelig lige glad, "for gaar det ikke paa den ene, saa gaar det nok paa den anden Maade." Der var jo dog over 90 Tønder Land til Stenbæk Møllegaard.

Og saa laa den saa kønt i Slugtens Dybde med disse





Levninger af en Skov op ad Skrænten. Fra denne Skrænt løb et Par rislende Kildevæld ned i Møllesøen, hvor de om Sommeren boblede op mellem de brede svømmende Aakandeblade og de store hvide og gule Liljekroner og lange slimede Stilke, som udfoldede sig i drivende Fylde.

Som disse Aakander drev Lars Povlsen sit Liv hen, mens det gik jævnt tilbage for ham. Han lod det gaa, som det kunde, og, hvis han havde kunnet fransk, havde han rimeligvis gjort hin Konges Mundheld:"Après moi le déluge"til sit. Nu sagde han: "Ja de 90 Tønder Land maa vel sagtens kunne føde et enligt Menneske."

Han gad ikke gøre mere ved Møllen. Han gav sig straks for den hurtig opdukkende Konkurrent, som ikke var nogen mere eller mindre end den nye Ejer paa Stenbjerggaarden, Hans Peter Korneliussen. Saa snart Hans Peter havde arvet Gaarden, købte han en Boislod helt paa den anden Side Slugten og den gamle Stenbæk Møllegaards Areal, byggede der en Vejrmølle, som han lod drive med Kraft og Omsigt, og snart forlod de fleste Møllegæster den gamle Vandmølle og gik til den nye Vindmølle. Kun nogle stokkonservative gamle Gaardmænd, Venner af Lars Povlsens Fader, blev ved at køre til Stenbæk Vandmølle og drak Snapse og Øl i Møllestuen med Sønnen, som de i mere end en Menneskealder havde gjort med Faderen.

Efterhaanden som disse Mænd døde, standsede Møllens Drift. I Begyndelsen stod Hjulet stille i lange Tider; slimet grønt drev ned ad Tremmer, Radier og Akse; saa tørrede det grønne hen eller drev ned i Renden, saa stod alt Træværket tørt, saa faldt det fra hinanden. Tremmerne løsnede sig, hang og dinglede, faldt over hinanden, til de langsomt og sikkert naaede Møllerenden. Møllesøen laa og gloede. Det var med Nød og næppe, at Lars Povlsen fik lettet Stigborene for den stundom truende Oversvømmelse. Som det gik udvendig, gik det indvendig i Møllehuset Kværnene skred ud af deres Leje, Melstøvet blev sort paa Hjul og Valser; Hjul og Valser traadte ogsaa ud af deres oprindelige Stilling; hvad der skulde være vandret eller lodret, blev skævt. Hele Mølleværket led Tæringsdøden.

Ja, der var altid de 90 Tønder Land - saa Sk... være med det hele, tænkte Lars Povlsen endnu en Aarrække.

Heller ikke led han nogen Nød. Han brød sig ikke om at bruge meget, blot han var fri for at holde Regnskab med, hvad han brugte. Han saa sin Nabo paa Stenbjerggaarden vokse sig





mægtigere og mægtigere. Først lo han ad Hans Peter Korneliussen, og med dvaske Menneskers sejge Vigtighed kritiserede han hans Mejeri-, Vandings-, Merglings- og Drænings-Projekter.

- Det bliver aldrig fed Jord, om han saa graver Møg tre Alen ned... Lad ham kun pille Sten op... Der er fler, hvor de kom fra... den Tæ'skemaskine har længere Arme end Hans Peter... den skal nok sla' hans mange nyskabte Gumpekærrer i Smadder... Hæ, Kampestenslader... Vandmejeri! Det ene er for tørt, det andet for fugtigt... Lad ham sælge Smørret og selv æde Vallen... saa snyder de ham inde i København... og han æder sig Kolérasyge til en skøn Dag, osv. osv.

Umærkelig som Aarene gik, spændte Stenbjerggaarden sig som en knugende Ring om Stenbæk Møllegaard. Thi Lars Povlsen lod Jorden være Jord. Hans Sæd var ikke god, og selv sit Hø lod han ved langsom og træven Høstmaade fordærve af Væde fra oven og fra neden. Sit Husvæsen overlod han til en Pige. Ingen troede om hende i Egnen, at hun stjal, men man snakkede højt om, at hele Husets Førelse ved sin Uorden aad Gaardens Ejer op, og man ymtede lønlig om, at der om Natten hivedes Kornsække ned gennem Gavllugen paa det gamle Ladeloft; der hviskedes om, at et Par "Huskællinger", som man beskyldte for at have staaet i et intimt Forhold til Lars Povlsen, drev en lille Forretning med Smør og Fedt med den nye Landsbyhøker.

En skønne Dag opsagde Lars Povlsens Svoger, Prokuratoren i Jylland, ham den store første Prioritet i Stenbæk Møllegaard, hans Kones Arv. I nogen Tid havde man ymtet om paa Egnen, at samme Prokurator var bleven benyttet af Han$ Peter Korneliussen i en Proces, han havde med en Kvægpranger fra Vejlekanten. Der sivede det Rygte ud, at Hans Peter Korneliussen efter Terminstid vilde købe Stenbæk Møllegaard. Præsten sagde til Birkedommeren:

- Korneliussen følger visse Fyrsters Politik i Fortiden, nemlig den saa kaldte Arronderingspolitik. Stenbæk Møllegaard skiller hans gamle fra hans nye Besiddelser. - Havde han levet i Middelalderen, var han bleven en Borgrøver, sagde Birkedommeren.

Nu først mærkede Møller Povlsen, at hans Midler slap op, og at Faren for Næringssorg rykkede nær. Syndfloden var i Anmarsch... og han var kun et halvhundrede Aar... Han kunde leve længe endnu.

Paa sin Maade var han lige saa hoven som sin Nabo. Hans





Familje havde i sin Tid havt mere Jord end de paa Stenbjerggaarden; den var langt ældre Selvejere - eller Arvefæstere, hvad der jo kom ud paa et... han, Lars Povlsen vilde ikke tigge nogen om noget. Han vidste godt, han kunde faa Penge hos Hans Peter Korneliussen, men vidste ogsaa, at Naboen kun vilde laane ham dem for efterhaanden at faa ham "filuteret" ud af Gaarden, og før vilde Lars Povlsen "lade Sognet føde sig", end Stenbæk Møllegaard skulde komme ind under Stenbjerggaarden.

Saa skulde følgende hændes:

Mens Lars Povlsen sad nede i sin dybe Have en Efteraarsdag under Kavilæbletræerne, hvis blodrøde Frugter løsnede sig i sagte Fald og saa med et Sæt dumpede ned i Græsset, og mens de gule Blommer besørgede samme Forretning langsommere og stilfærdigere... ja saa gloede Lars Povlsen i Vejret.

Oppe paa den høje Skrænt hinsides Hulvejen stod Hans Peter Korneliussen med en Bøssepibe vendt opad.

Et Skud knaldede. En to tre Krager beskrev hver sin Bue i Luften, saa faldt de i en ret Linje ned i Hulvejen.

- God Morgen, Nabo! lød Hans Peter Korneliussens Trompetstemme helt dybt ned i den gamle Have ved Stenbæk Møllegaard.

Lars Povlsen studsede lidt over denne Gemytlighed, som faldt helt ud af den i mange Aar saa bestandig holdte kolde Tone mellem Stenbjerggaard og Stenbæk Møllegaard. Men Lars Povlsen lettede paa sin læderstive "Flækkehue" og sagde:

- God Morgen!

- Til December skal vi af med Prioriteterne, Lars Povlsen, raabte Proprietæren fra Stenbjerggaard ned til Mølleren.

Møllerens lille Ansigt sank sammen i lutter Rynker, og med Opbud af al Kraft i sin pibende Røst raabte han opad:

- Vi klarer os vel allesammen!

- Ja, Gud ske Lov! trompetede Hans Peter Korneliussen nedad.

En Stund stod de to langsynede Selvejere og saa paa hinanden, Kragejægeren paa Grusgravskrænten, Mølleren gennem det halvvisnede vaade Løv paa sine Frugttræer.

Kragejægeren var kommen et Stykke nedad. Mølleren syntes, at Hans Peter Korneliussen var kommen ned paa hans Grund. Instinktmæssig løftede han sin Kæp som for at værge sig, men det gamle "Egespir" faldt mat ned.

Hans Peter Korneliussen skred bred og stor ned af en Sti og over Vejen og var over Marken.





Lars Povlsen gjorde et svagt Forsøg paa at løfte sin Kæp, men naaede kun at faa den i Højde med sine Knæ. Jo nærmere Hans Peter Korneliussen kom ham, desto mere sank Kæppen. Tilsidst faldt den slapt ned mod Jorden.

Lars Povlsen var meget ilde til Mode. Hans Peter Korneliussen havde aldrig været i hans Have... Og saa skulde han se det forfaldne Møllehjul, det hængende Straatag paa Længerne og alt det ruinerede Væsen allevegne! Det var "kreperligt"! Desuden var Rygtet om Naboens Plan om at købe hans Gaard ved Hjælp af hans Svoger i Jylland naaet til hans Øre.

Lars Povlsen klamrede sig et Øjeblik til Haabet om, at Hans Peter Korneliussen vilde gaa uden om Stenbæk Møllegaard, og hvad dertil hørte, over paa den anden Side, derover hvor hans nyeste Jordtilliggende og Vejrmøllen laa. For det gjorde han jo ellers altid, og aldrig før havde han snakket til ham.

Haabets Stav brast da ogsaa straks for den lille Møller. Hans Peter Korneliussen gik uden om Havestakittet, over Broen over Møllerenden, forsvandt bag en Længe for atter at komme frem ved Laagen, der fra Gaardsrummet førte ud til Haven. Snart stod han over for Bænken, hvor Lars Povlsen sad ubevægelig og sejg trods sin Spænding.

- Er det tilladt? sagde Proprietær Korneliussen, mens han skød sin svære Person plus sin Riffel i Skulderremmen gennem den smalle Laage, hvis halve Tremmer var borte og Resten brøstfældig. Lars Povlsen svarede intet og blev siddende. Korneliussen satte sig ved Siden af saa tungt, at Mølleren havde en Følelse af, at Bænken "gav sig ved det".

- Jeg skal hilse fra Svogeren, Prokurator Klemming, raabte Korneliussen med skingrende Gemytlighed og slog sin Nabo paa Skulderen.

- Hæ, hæ, lo Lars Povlsen tvungent. Han havde mere Lyst til enten at græde eller skælde ud.

- Ja, han bad mig hilse sin Svoger i det sidste Brev, jeg fik fra ham.

- Værs'go og hils igen, naar De skriver ham til igen.

- Det var jo kedeligt, at han opsagde Dem sin store første Prioritet.

Lars Povlsen sank helt forover. Hans Kæp gravede i Jorden ihærdig som en Rottehund, mens hans Næsetip og Kasketskygge nærmede sig hans Knæ. Han mumlede halv uforstaaelig:

- Aa hvad! Det kommer man vel nok ud af.





- Natyrligvis, Povlsen, natyrligvis. For Deres gamle Nabo, undertegnede Hans Peter Korneliussen, han er til Tjeneste, naar De vil. Det er han....

Hans Peter Korneliussen sluttede sin højt udslyngede Frase med en sonor Ed og et Slag paa sit Bryst.

Alt, hvad der var af Kraft i Lars Povlsen, blev tvunget sammen i dette Øjeblik af alle Arrighedens, Misundelsens og Hadets Dæmoner. Han rejste sig op ved Stokken, saa den krummede sig ved det og slyngede ud imod den vældige Proprietær en Ed, som var lige saa malerisk, som Proprietærens var højt klingende og sagde:

- Nej, før skal jeg komme paa Fattighuset og rende om med en Hvedebrødskurv paa Ryggen om Søndagene.

- Ja, ja! ja, ja! Godt Ord igen! sagde Korneliussen, lo højt, slængede Bøssen paa Skulderen, rejste sig, satte sig i Bevægelse, som vilde han gaa bort, men blev staaende i Havegangen en halv Snes Skridt fra Lars Povlsen.

- Ja, De kunde jo klare det hele paa en meget nem Maade, Povlsen. Naar De sælger, bliver der dog altid en pæn Livrente til Dem.

Mølleren følte sit Luftrør snøre sig sammen. Hans Mund fraadede. Han var gennempint af et kraftløst Raseri. Følelsen, der var sandest og laa dybest i ham, den Følelse, at han ved Uduelighed og Dovenskab havde ladet sin gode Gaard styrte sammen over sit Hoved, den vilde han naturligvis ikke vedkende sig. Han manede da op alt det onde, han vidste om Stenbjerggaardens Ejere i to Slægtled: deres Løgn og Pral, deres Griskhed og Uordholdenhed. Paa den Maade fik han sin Modstanders Synder til at veje tungt og sine egne reducerede til intet.

Hans Harme gjorde ham først stum. Derpaa fik den frembragt et Chok gennem hans Nerver, saa han ved Stokkens Hjælp fik rejst sig fra Bænken. Hans opspilede Øjne hæftede sig stift paa Hans Peter Korneliussens brede, flade Ansigt med den korte tykke Næse og de udbulnende svære Læber. Hans Peter Korneliussen mødte disse stive Blikke med et Smil, hvori det var hans Mening at lægge en verdensmandig Storforagt, men det sande Udtryk blev en brutal Pukkén paa hans Overvægt i legemlig og i pekuniær Styrke.

Hvad Møller Lars Povlsen fik sagt i sit dirrende Raseri, kan ikke nedskrives ordret. Han bandede paa, at før skulde han hænge sig i sit Svinehus, end at nogen, der hørte Stenbjerggaard





til, skulde faa hans Ejendom og allermindst Hans Peter Korneliussen, mellem hvis Ansigt og en anden Legemsdel han gjorde en drastisk Sammenligning.

Hans Peter Korneliussen besvarede Kynismen paa en efter hans Mening dannet Maade. Han spyttede Langspyt til den ene Side, drejede sig paa Hælen, saa den skruede en Masse vaad Muldjord op og sagde:

- Ta'en med Ro, Pedersen! og forlod Fjendens Terræn.

Da Lars Povlsen havde tabt ham af Syne, brast han ud i et arrigt Barns Graad.


III.

Landmandens stille Tid kom. Hans Peter Korneliussen fór langs Landeveje og Jernbaner og var næsten aldrig hjemme. Lars Povlsen faldt hen i sin gamle Døs og holdt den vedlige ved jævnt Snapseri, var aldrig helt fuld eller helt ædru.

Efter et Besøg i Jylland hos Prokurator Klemming lagde Stenbjerggaardens Ejer Hjemvejen over København. Han havde i mange Aar leveret Smør til en Grosserer ude paa Kristianshavn. Prokurator Klemming havde givet Hans Peter Korneliussen Oplysninger, som kunde bruges med Hensyn til deres fælles Ønske angaaende Stenbæk Møllegaard.

Saa skred da - det var i Begyndelsen af December - Hans Peter Korneliussen en Formiddag gennem Porten paa det gamle Købmandshus paa Kristianshavn, op ad den brede Trappe med Smedejerns Rækværk, prydet med blanktskinnende Messingknapper. Tæpperne, der dækkede den midterste Del af Trinene og holdtes fast af Messingstænger, havde tidligere imponeret Hans Peter Korneliussen, saa han ikke havde turdet anbringe sine brede Fodfladers hele Kraft mod Trappen, men var gaaet op paa Tæerne, I Dag følte han sig stoltere. Han ønskede Tæpperne bort for rigtig at sætte Hælene rungende mod Trinene. Prokurator Klemming havde bevist ham, at han i en bestemt Situation havde Overtaget over Grossereren, og med Hans Peter Korneliussens Opfattelse af hele Livet som et stort Prangeri kunde





denne Følelse ikke andet end løfte ham til den højeste Art lyriske Begejstring, som han nu var i Stand til at rumme: saadant et begyndende Storhedsvanvid.

Det fandt sit mest storartede Udtryk i det Diktum, han indvendig gentog under saadanne Omstændigheder:

For mig kan baade Grever og Baroner rejse ad Helvede til. Jeg skylder ikke nogen noget... Og se... Grosserer... det kunde jeg s'gu ogsaa blive... hvad Øjeblik jeg vilde.

Han blev ikke i Dag imponeret ved IndskriftenC. B. Qvist&Co. - de dybt indgravede Bogstaver i den tykke blankt straalende Messingplade paa Døren til Kontoret paa første Sal. Dens Genskin mødte endog et saa fængeligt Storhedsstof i Hans Peter Korneliussens øjeblikkelige Hjærneforfatning, at den tændte Lysten til at kline en tredobbelt saa stor Metalplade paa Døren til den Stue paa Stenbjerggaard, som han kaldte sit Kontor. Det vil sige den Stue, hvor han betalte Løn til sine Husmænd og andre Arbejdere om Lørdag Aften, og hvor der for Syns Skyld stod et Skrivebord og nogle smalle Reoler, garnerede med en hel Bibel, et nyt Testamente, nogle udklippede Feuilletonromaner, Hefteskrifter om Landvæsenet og populær-lægevidenskabelige Bøger til Brug for Mennesker og Dyr.

Firmaet C. B. Qvist & Co. havde gjort store Forretninger i alskens Fedevarer og var navnlig blevet rigt ved Handel med Svinefedt og saltet Flæsk. Stifteren og Chefen var oprindelig Høker, en halv Bonde fra Fyen. Han var nu en gammel Mand mellem de Treds og Halvfjerds, tæt undersætsig, lidt under Middelhøjde, meget skallet, med en stærk under Hagen løbende Bakkenbart. Han havde ikke lært ret meget i sin Tid, men havde foruden sin Handelsbegavelse havt saa megen naturlig Opvakthed, at han skrev nogenlunde ordenlig Dansk og talte det vel med et stærkt Anstrøg af fynsk Dialekt, men uden iørefaldende Sprogfejl. Han undgik omhyggelig alle fremmede Ord.

Han var bleven Enkemand allerede i Høkertiden og havde kun en Søn. Christen Bollerup Qvist hed han ligesom Faderen. Det var Faderens Mening med ham, at han først skulde være Student og saa have Del i Forretningen. Da han var en halvvoksen Discipel i en lærd Skole, begyndte C. B. Qvist den ældre for sin eneste Søns Skyld at "føre Hus". Han købte den store, gamle Handelsgaard paa Kristianshavn fra Storhandelens Tid i Slutningen af forrige Aarhundrede, lod den restavrere i samme Stil, som den var fra først af - en Art Louis-Seize Stil.





Af sin flittige Avislæsning havde han lært, at der var noget i Bygningsvæsenet, som hed Stil. Da han havde købt Gaarden, fik han straks fat i en dygtig Arkitekt, pruttede noget med ham, men Arkitekten maatte indrømme, at han ikke var af de værste Grosserere, han havde havt med at gøre. Og, da C. B. Qvist først var kommen til et Resultat angaaende Pengespørgsmaalet, sagde han til Arkitekten med Ro og værdig Alvor:

- Hva' det konstneriske ango'r, saa har De fri Raa'ig'he'.

Han tog en "pænere" Husbestyrerinde og to Piger, købte et mørkt sølvknappet "Liberi" til en af sine Pakhuskarle, saa han ved Lejlighed kunde agere Tjener, begyndte med at holde Børneballer for Sønnen. Da Sønnen var i næstøverste Klasse i Skolen, havde han en saa stor Kreds af Kammerater og Omgangsforbindelser, at Faderen med et heldigt Resultat holdt "voksne Baller". Der kom baade civile og militære Embedsmænds og fine Handelsmænds Børn, og efter en slig Fest betroede Grosserer Qvist sin "Frøken":

- Dan'et Tovne, Frøken La'eberre (d.v.s Lagberg), ikke et simpelt Ord. Det er dov rart, Vorherre har gi'et En Raa' til at opdra' sin Søn paa den Maa'e.

Erotiken, som paa Ballerne vaktes hos den unge C. B. Qvist i romantisk Form, slog, som det saa ofte gaar, i Praksis tidlig ud i mindre noble Former. Før han blev Student, maatte Faderen pekuniært klare en Historie med en Kassererske i en Vinhandel. Da Artium nærmede sig, var den unge C. B. Qvist nervøst ødelagt. Han faldt igennem om Sommeren, fik Lov at gaa op til Jul og naaede da tredje Karakter. Saa laa han atter syg i længere Tid, og Faderen var ganske enig med Huslægen, der af flere Grunde ansaa den københavnske Luft for mindre heldig for den unge C. B. Qvist. Den langt opløbne, ret fint udseende Fyr med de magre Ben, den blege Hudfarve, det sortebrune i Panden nedkæmmede Haar, de noget smægtende mørke Øjne, de store, pattebarnsagtig sugende og fugtige Læber, havde desuden erklæret, at han slet ikke havde Lyst til Handelen.

Den ældre C. B. Qvist var en Mand med megen Selvbeherskelse og nogen Selvkritik. Han bebrejdede sig, at han havde ladet Sønnen gaa for Lud og koldt Vand, skændte ikke, men tog en Beslutning. Sønnen blev sendt ud at lære Landvæsenet paa en større Gaard i Jylland. Fra Principal og Forvalter fik Faderen stadig enslydende Besked om den unge C. B. Qvist: En skikkelig





Fyr med temmelig daarligt Haandelav, men pæn, ja altfor pæn,... og saa var der det med Pigerne! Grosserer C. B. Qvist maatte rejse over og ordne Sønnens erotiske Resultater et Par Gange.

Da han var 25 Aar, købte Faderen en større Bondegaard til ham. Næppe var et Aar gaaet, før han ansaa det for rigtigst at sælge den med Tab for at undgaa et større i Fremtiden. Til Købet og Salget havde han anvendt Hans Peter Korneliussens Svoger, Prokurator Klemming.

Med alt dette sad Hans Peter Korneliussen inde, da han aflagde Besøg hos sin gamle Handelsven, Fedevaregrosserer C. B. Qvist. Men trods sin inderlige Trang til at brede sig med Brask og Bram og agere beskyttende Kammerat lige over for den store københavnske Handelsmand, vandt dog den lune Prangerberegning Overhaand, og han traadte med vanlig aabenhjærtig Beskedenhed ind i Grossererens Kontor og lod blot sin Stolthedsfølelse ytre sig ved at gaa med Hatten paa Hovedet gennem det forreste Kontor med et dundrende God Da' til Kontoristerne, henslængt omtrent, som naar han paa et Marked hilsede en Kvægkommissionær af anden eller tredje Rang.

Chefens eget Kontor var noget mørkt og vendte ud til Gaarden. Midt i den stod fra gammel Tid en stor Hængeask, der om Sommeren spændte sin Skærm næsten over hele Gaarden, men nu skrævede ud som et tøjløst Paraplystativ. En rund Bænk løb om Stammen. Nu glinsede dens Rygstød og Sædetremmer af fedtet Fugtighed.

Af de to længste Vægge optoges den ene af et ferniseret Danmarks-, den anden af et dito Evropas-Kort med tykke sorte Rullestænger foroven og forneden. Gulvets Basttæppe knagede under Hans Peter Korneliussens brede Støvlesaaler, efterat Grosserer C. B. Qvist lidt gnavent havde raabt: Kom ind!

Det var nærmest paa de brede rødbrune Hænder, som med deres smaa Fordybninger over Knoerne mindede om stramt stoppede Hynder, at Grossereren kendte Proprietæren, da samme Hænder tungt lagde sig over Skrivebordets opstaaende Liste.

- Naa, det er Korneliussen! God Da', Korneliussen!

-... Da', Hr. Grossé'r!

De var gamle Handelsvenner. C. B. Qvist var en stilfærdig, Hans Peter Korneliussen en larmende Mand. Deres gensidige Snildhed bragte dem hver paa sin Side til at mødes saaledes, at





Grossereren talte lidt højere og Proprietæren lidt sagtere, end det var dem naturligt.

Proprietæren kom med sin Regning. Grossereren kastede den ud gennem Døren til det andet Kontor og beordrede, at den skulde gøres op. Det gik tavst og hurtig.

- De befinder Dem vel? spurgte Grossereren.

- Tak, som man kan det i disse Tider! svarede Proprietæren og lo med et højt Udbrud, der skulde vise, at "de daarlige Tider" var ironisk ment.

- Ja, for os er Ti'erne ikke u'mærkede, sagde Grossereren.

- Nej, jeg tror det nok, sagde Proprietæren og lo som før, kun lidt, ganske lidt sagtere.

- Ja, De har da høstet godt.

- Ja, Gud være lovet og takket!... Men efter en god Høst bliver Priserne somme Tider lavere.

- Aa de Landmænd, som har købt i de go'e Ti'er, de kansagtens.

- Ja, nu er vi jo i visse Maader Medkollegaer, Hr. Grossé'r.

Ja, vi handler jo med samme Sort Produkter, Korneliussen.

- Ja vel paa den Maade. Men Grosse'ren har jo selv paa en anden Maade en Gaard i Jylland.

- Det er min Søns, svarede Qvist lidt snærrende.

Hans Peter Korneliussen slikkede sig fedt over Læberne.

En ung Kontorist kom ind med en stor Protokol. Grossereren og Proprietæren gjorde deres Regnskab op. Den sidste fik sine Penge, og en ny Forretning blev aftalt. Under Opgørelsen havde Korneliussen efter Opfordring taget Plads ved Siden af Qvist foran Skrivebordet Da de var færdige, sagde Qvist:

- Et Glas Vin, Korneliussen!

- Nej, Tusind Tak!

- Jo vist...

- Nej Tak!

- Jo vist!

- Ja, saa vil jeg ikke sige Nej.

Grossereren bestilte Portvin gennem et Talerør. Inden den blev bragt ned, sagde Korneliussen:

- Kan ellers hilse fra Deres Hr. Søn, Hr. Grossé'r. - Har De været i Jylland?





- Ja ovre at plaffe lidt i Moserne efter Ænder. De véd, jeg har min Svoger, Prokurator Klemming derovre.

- Hm, hm! Hvad siger De om Tingene? For saa maa De vi'e noget.

- Hva' fa'ler? Om... om... Naa... ja Hønsejagten, den er jo god.

Grossereren satte et snu smilende Handelsansigt op og gik saa langt ned mod Proprietæren, som hans Værdighed paa nogen Maade tillod. Han sagde:

- Ja Gaarden der ovre maa vi jo se at realisere.

- Ja disse Gaarde i Jylland... de er nu... saa som saa.

- Ja... og paa Sjælland er de ikke til at veje op med Penge.

- Aa - aa - Men man skal jo se sig for... men, naar man gør det... saa kan man endnu faa en god Gaard for skikkeligt Køb. Og Grosse'ren er jo en Mand, der har været paa Landet før... og, naar De har en ung Søn, som er Landmand, saa var det jo ikke saa helt skævbenet, synes jeg, at hans Gaard laa lidt i Nærheden, saa De kunde kikke lidt ud til den imellem.

C. B. Qvist skænkede et nyt Glas Portvin med Topmaal for Hans Peter Korneliussen, og, mens han saa gennem Vinduet ud i Gaarden, sagde han med distræt Ligegyldighed:

- Men saadan en Gaard kender De jo ikke, Korneliussen.

- Nej desværre... for saadan paa Lager har jeg dem jo ikke. Hæ, hæ, hæ... Ja nu siger jeg Grosse'ren Farvel og Tak for denne Gang.

- Rejser De hjem straks?

- Om et Par Dage. For jeg vilde jo nok nogle Gange paa Komedie... Man ser aldrig saadan... noget af det højere ude paa Landet.

- Kommer De en Gang her forbi...?

- Ja... Gud véd det...

- Saa se herop!... og saa kan vi tale saadan om et og andet.

- Jeg skal se ad.

Idet han rejste sig, kunde Hans Peter Korneliussen ikke undlade at give sin Storhedsfølelse Udslag i et løjerligt Klask med Tungen og et stærkt Slag af den ene Støvlehæl mod den anden. - Kun under den næste Samtale med C. B. Qvist vilde han gaa med paa at kalde ham Hr. Grosse'r og finde sig i, at C. B.





Qvist kaldte ham slet og ret ved Navn, men, det lovede han sig selv, at, havde han først Spillet vundet, saa vilde han, naar C. B. Qvist sagde Korneliussen, sige Qvist til Gengæld.

Hans Peter Korneliussen blev længe i København. Først en otte Dage efter denne Samtale viste han sig som tilfældig paa C. B, Qvists Kontor. Han snakkede op ad Vægge og ned ad Stolper, men lagde meget vel Mærke til, at Grossereren ikke hørte stort efter, hvad han sagde. Samtidig med, at han snakkede, gjorde han i Tanker Honnør for sig selv af Højagtelse for sit diplomatiske Talent.

Han havde rejst sig og budt Farvel, stod alt med sin store Haand om Dørlaasen, da han henkastede:

- Nu er der for Resten en brillant Gaard at faa paa Sjælland, og det for rimelige Penge.

- Saa - aa? Har De ikke Tid et Øjeblik?

- Fandens daarlig (Proprietæren følte sig nu stor nok til at sige Fandens).

Grossereren bestilte Vin gennem Talerøret. Nu udfoldede Hans Peter Korneliussen sin hele Veltalenhed til Anbefaling af Stenbæk Møllegaard. Han dulgte ikke, at den var forsømt, men paaviste ved de mest detaillerede Planer til Forbedringer, hvorledes den kunde blive til en Mønstergaard. "Natyrligvis" skulde "Grossere'n" selv tage ud og se paa Varerne.

Skildringen vakte foruden Handelsinteresse en egen Art Lyrik hos den gamle landsbyfødte Høkergrosserer. Den fede Jord, den fede Eng, hvor man ligesom kunde læse Smør paa hvert af Græssets glinsende Blade og paa hver Koblomme, det lille Stykke Skov - ja han kom til at mindes sit kære, gamle Fyen, sin Barndom osv. Dette lille Stykke Sjælland maatte ligne et Stykke Fyen. Slikken efter Stenbæk Møllegaard mimrede C. B. Qvist med Munden, som man jo siger, at hans Landsmænd gør ved Synet af en god Boghvedemark.

Enden blev, at han straks tog ud paa Egnen, men, advaret, som han var af Stenbjerggaardens Ejer, aflagde han ikke denne et Besøg eller saa meget som nævnede hans Navn for Møller Lars Povlsen.

Hvor nødig denne end vilde ud af sin Rede, indsaa han nu af de opsagte Prioriteter og indstrømmende Krav, at han maatte ud. En Trøst var det, at han ikke blev tvungen til at sælge til Hans Peter Korneliussen og kunde klare Historien med Prokurator Klemming derovre i Jylland.





Med bøjet Ryg, uden at se sig om, drog han ud af sin Slægts Ejendom og lejede sig for Stumperne ind som Kostgænger i et Møllehus i Købstaden. Der smaavrøvlede, smaadrak og smaakortspillede han Tiden hen ligesom hjemme, og dermed randt hans Tilværelse ud i Sandet.

Den unge C. B. Qvist var altsaa Ejer af Stenbæk Møllegaard.


IV.

Der oppe i den høje Kvist i Stenbjerggaardens Stuelænge i det brede Dobbeltvindue stod en fem og tyveaarig Pige i en blaa og brun stortærnet Kjole, med svære, blændende hvide Arme lænede fast mod Karmen. Rolig, uden glitrende Spil, glinsede det flammede rødgule Haar i Vaardagens kolde Eftermiddagslys. Hun havde de rødligblondes glimrende, hvide og sunde Inkarnat. Lidt for førladen var hun selv i Forhold til sin Højde, for, som hun der lænede sig fremad, syntes Kjolen at trues med en sprængende Spænding over Brystet.

Kragerne var i sædvanlig skraalende og kredsende Virksomhed. I den hviddisede Dag stænkede deres Fart tynde, langt henslængte Blæksprøjt som i en uhyre Masse hvidt Trækpapir.

Imellemstunder blev der dyb Stilhed.

Saa hørtes Rislen af alt det Vand, Foraaret gør levende. Alt saa fugtigt ud. Pløjejorden var sort som en Mose; Vintersædens blaagrønne saa vaadt ud, Grøfternes Vand stod svagt blinkende, sortebrunt op til Randen.

Over alt en sur, grødet Luft som i et Vaskerhus.

Stille var det, men trods Roen i Luften svajede og dinglede de vidjeagtige Stammer nede i Haven. Et grønt Skær arbejdede sig op nede fra Jorden fra Urter og fra nogle Buskes frembrydende Blade. Klæbrig Fugtighed i Knopperne syntes at virke paa Øret; man troede at kunne høre knagende, knitrende Lyd af bristende Hylstre. En brudt Cirkellinje af Krokusblomsters fine Guldbægre lyste op fra et Bed midt for.

Det hvidt og gyldent skinnende Pigebarn blev ved at se ud over Landet fra det høje Stade, uden at lægge Mærke til nogen





Enkelthed, men i Sindet glidende mageligt over i det hele. Hun var godt kendt med det, var hjemme.

Saadan havde hun staaet og stirret i en taalmodig Forventning om, at noget skulde ske; men saadan stod hun saa tidt i timevis, fordi hun ikke havde stort andet at bestille. Nu vidste hun slet ikke, hvad hun skulde tage sig til. Læse gad hun ikke; hun havde i Dag lige læst Ingemanns "Kong Erik og de Fredløse" til Ende for femte Gang.

Hendes Helt var Ridder Helmer Blaa, som havde slaaet - Gud véd, hvor mange af sine Svogre ihjel for at vinde sin dejlige.

Det var Hans Peter Korneliussens "lille Søster" Birgitte, der stod der i Kvistvinduet.

Tidlig var hun forældreløs. Hendes mange Aar ældre Broder havde aldrig gjort hende Fortræd.

Naar Gilderne efter Jagten dundrede gennem Huset, naar Bægre klang, naar Latteren skraldede - saa havde Hans Peter forbudt hende at vise sig dernede.

- Kommer Du derned, Birgitte... Fanden skal osv. osv...., hvis jeg ikke tæ'sker Dig flad med en Hundepisk.

Naar Hans Peter var noget drukken, kælede han endogsaa for hende, tog endogsaa sin Frimurerring, der saa løjerlig gik ud og ind, af sin Finger, søgte at faa den om hendes temmelig brede Næsetip og sagde:

- Jeg overtræder alt, hvad jeg har bandet paa i hele den store Verden, hvis det nogensinde kommer saa vidt, at Du - din lede Tøs - ikke kan faa bjerget Føden. Han blev rørt over sin egen Kærlighed, saa han græd, og sagde videre: Før skal jeg sælge mine sidste Par Bukser og min sidste Hønsehunds Skind, før Du skal mangle "Jule- og Æggemad".

Hans Peter Korneliussen holdt for hendes Skyld Læsetasken, ja købte af og til Morskabsbøger til hende. Hendes gamle Broder vilde ikke have, at hun skulde "rode og svine" i Køkken og Kælder. - "Jeg er saadan socialt stillet, at min Søster ikke behøver at blive en sort So."

Naar hans Gæster spurgte efter hende, generede Hans Peter Korneliussen sig ikke for at sige til Skovrideren: "Pst" og til sine Kammerater: "Hold Kæft! Min Søster har inte noget med Jer Rødder at gøre."

Birgitte var saare uvidende. Hendes Broder havde holdt et Par Lærerinder til hende, men Pigebarnet havde ikke gidet lære





noget, var uartig mod Gouvernanterne. De kedede sig desuden til Døde paa denne Gaard; thi Ejeren var kun hjemme, naar han holdt sine raa Sold. Naar Birgitte klagede over sine Lærerinder, blev de opsagte; tilsidst blev hendes Broder ked af at se paa surmulende Gouvernanter og betale Regninger paa Skolebøger. Det var allerede galt nok, at han havde anskaffet et Klaver. Det blev aldrig rørt, efterat den sidste Gouvernante var rejst.

Altsaa - Birgitte voksede op som Træerne og Buskene i den forsømte Have. Men hendes Races Blod var stærkere og federe end Havens Grund; hun var fuldvoksen, stor og svær, da hun var 15 Aar.

Hun kunde godt arbejde i Mejeri og Køkken, naar hun gad være over det. Men det gad hun kun af og til. Hverken Mejersken eller Kokkepigen turde skænde paa hende, og der var heller ingen Anledning dertil, dels fordi det Var dem det samme, enten hun lærte noget eller ej - det kunde maaske endog være fordelagtigst for dem, om hun intet lærte - dels fordi hun var dvask, godmodig og aldrig kom nogen for nær.

Penge fik hun tidlig Sans for. Den Sans var vel en Arvelod. Det morede hende at faa nøjagtig Besked om, hvad Broderen gav for de gode Klæder og andre Ting, han forærede hende. Alle de rede Penge, hun fik af ham, puttede hun i sin Sparebøsse, og, da hun havde samlet 200 Kroner, viste hun dem med Stolthed til sin Broder og bad ham sætte dem i Sparekassen. Hans Peter bandte da fire Eder i Træk paa, at hun var den brillanteste Tøs, der nogensinde havde stukket i et Par Strømpeskafter.

Romanlæsning morede hende en Tid.

Endda var Læsningen af den ikke hendes største Morskab. Nej, Himmerigsmundfulden nød hun, naar hun kom i Seng om Aftenen. Saa gennemgik hun det læste, gjorde sig selv til et, snart med en, snart med en anden kvindelig Romanfigur. Hun var Fru Helene i "Valdemar Sejer", men digtede Romanen om, saa hun tilsidst fik Kongen efter Bengjærds Død; hun var Dronning Agnes i "Erik Menveds Barndom", men hun blev gift med Drosten, som hun skaffede et Kongerige i Stil med Sancho Pansas Ø. Senere digtede hun H. F. Ewalds Romaner om til egen Fordel og Forherligelse, efter at have læst alle Ingemanns adskillige Gange. I Dag, da hun stod og saa ud over Landet, fordybede hendes Øje sig i Slugten, hvor Stenbæk Møllegaard laa. Hun badede sig i den svulmende Møllesø, hvilede sig lunt i den for Vinden skærmende Have, tænkte paa Æblehaven ved





Høsttid... aa, der var dejlig lunt dernede; det huskede hun fra de Par Gange, hun i sin Barndom havde leget i den gamle Have.

Gid Ridder Helmer Blaa vilde komme sprængende fra Stenbjerggaardens høje Marker, fulgt af hundrede - eller lidt flere eller lidt færre Svende - gid de alle vilde sætte over Hulvejen og saa i lynende Flugt ned ad Bakken og holde et Maaltid med Bægerklang og Elskovsviser i den dybe Have! Gid Horn og Skalmejer vilde klinge! Gid de vilde slaas! - Slaas omhende!Gid den høje Ridder maatte sejre og komme til hende og lægge sig selv og adskillige store Herregaarde for hendes Fod. For "en Hytte og hans Hjærte" havde Birgitte Korneliussen aldeles ikke Sans. Ja, der stod hun - stor og svær som en Kone, pjanket drømmende som et trettenaars Pigebarn!

Hendes lidet markerede, men kønne Ansigt stod i svømmende Omrids, med fine Dun langs Profillinjen, i den hvide Vaardag.

En rullende Lyd kom fjærnt fra nede mellem Bakkerne. - Tys - tys! - Gid de lede Krager dog vilde holde Mund!... Saa, nu tier de et Øjeblik. - Nej, det hjælper ikke. Den Rullen har helt fortaget sig. Hvor laa det dødt og kedeligt, det hele Land!

- Jo, jo... der kommer Lyden igen. Hulvejen længere til venstre mellem de store Bakker havde gemt den. Brat højnede Vejen sig; et Stykke af den kunde ses fra Kvistvinduet. Sikken en Fart de to Vogne, som nu viste sig, maatte være i for at komme i skarpt Trav op ad Bakke!

Det forreste Køretøj med de blankbrune for, det kunde Birgitte udenad. Hendes Broder sad alene paa "Jagtvognen" paa dens forreste Sæde, bredende sig i tryg Herskervælde som en Konge paa et Herrekort. Pisken laa lænet til hans højre Overarm som et Scepter. Tømmerne laa flot daskende ned over Overlæderet; det saa ud, som om Hans Peter Korneliussens Kæmpenæver med Hjorteskindshandskerne lod Tøjle være Tøjle. Flot virrede de blankbrune med deres sorttottede Hoveder. Birgitte fik en ny Bekræftelse efter de mange paa, at man var flot kørende paa Stenbjerggaarden.

Men se, der kom jo et andet Køretøj tæt bag efter! Mon de to Vogne kørte om Kap? Nej, det var dog morsomt. Birgitte rettede sit Øje saa skarpt, hun formaaede, ud i Retningen.

Nej, det maatte hun tilstaa - det var fint, det, der kom efter. To temmelig smaa rødgule Heste med hvidgule Manker og





blinkende Topper paa Issen! Paa et højt, meget højt Sæde sad en bleg i fin Pels indhyllet og med Bjørneskinds spids Hue bedækket Mand og kørte med Tøjlerne løftede langt højere end hendes Broder. Under Huen laa Overskægget som en lang sort Stribe.

Det fik Birgitte lige set, saa dukkede begge Vogne ned mellem et nyt Par Bakker, og Lyden tabte sig.

Jo, det maatte alligevel være Stenbjerggaardens gamle og Stenbæk Møllegaards nye Proprietær, der dystede paa den nylig mod skarpt Grus forbedrede Vej.

Nu kom de frem igen, begge Vognene, oppe paa den sidste Bakkekam, hvorfra de skulde svinge ind i Gaarden mellem to af Kampestenslængerne. Birgitte saa, at bag paa den fremmede Vogn sad en livréeklædt halvvoksen Dreng med høj Hat og dvask dinglende Hoved.

Som de svang ind, lød hendes Broders messingdirrende Stemme i raa Gemytlighed:

- Ja, de brune er Durkløbere, rare Qvist! saa jeg vandt ogsaa det sidste Spil. Trr.... Trr.... er her ikke et eller andet Bagbæst her i Gaarden, der kan komme og spænde fra og sætte Trappe til? Anders... din Pukkelokse! hvor er Du? - Om Forladelse, Qvist!... Ja, jeg forstaar nok, De skaaner de gule, inden De bliver vante til de forbandede skarpe Veje her. Anders, rub Dig - først hen til Proprietær Qvist. Har Du ingen Levemaade, Din Dromedar?

Den unge Proprietær var ved Hjælp af sin Groom allerede kommen ned. Hans Peter Korneliussen vilde ikke staa tilbage for den langt yngre Mand i Proprietærflothed. Uden at benytte Stigen, blot støttende sig paa Anders's Skulder, saa den undersætsige, hjulbenede Karl sank i Knæ ved det, hev han sig ned med et Sæt, saa Stenbroen gungrede under hans Støvlehæle. Han raabte, saa Genlyd vaktes fra Ladelængen:

- Ja, Middagen slipper De inte for, min gode Qvist, og Hønsene maa snart være paa Spid, og det var Synd, om de skulde blive brændte, men vi har en halv Times Tid til at tage en Sindkøler her paa Gaarden... Ja saadan kalder vi nu noget Sodavand med en Smule Kognak i her paa Egnen i de senere Aar. I gamle Dage kaldte vi det en Bajots-kinos! Ha, ha, ha! Er De med paaden, Qvist?

Saa brølte han ind gennem Døren: - Jomfru Kristensen! Sindkølere paa Bordet!

Birgitte havde trukket sig længere ned i Vinduesfordybningen,





saa kun hendes Næsetip med Fimrehaarene stak frem for Gardinet. Hun havde længe havt Lyst til at se den nye Ejer af Stenbæk Møllegaard, for hun havde gjort sig den Forventning, at han dog ikke hørte til den laaddenhuede eller bulehattede, fedtlangstøvlede og uldtørklædeomsvøbte Race af Landmænd, som hun var vant til at se besøge Stenbjerggaarden. Thi det var kun ved Jagtgilderne, at lidt finere Eksistenser viste sig.

Han overgik langt hendes Forventninger, om han end ikke kom nær op til hendes Helte med "Silkebrogens de vide Poser, Korduanskind og røde Hoser."

Som han stod her nær sin Vogn og Hestene med Blinktopper og den høflig ventende Groom i grønt Livrée med Sølvknapper, iført en grøn med fint Skind kantet Spaserepels, med viksede Støvler til midt paa Skinnebenene, disse fine Støvler med Kruser, som var de gjorte med et Pibejern... ja saadan, som han var, var der dog en langt ringere Afstand mellem Ridder Helmer Blaa og Proprietær Qvist end mellem samme Proprietær nedad til Omegnens Proprietærer, Forpagtere og Møllere.

Var han monstro adelig, siden han kørte med Blinktopper?

Bare hun havde turdet gaa ned og kredense hans Bæger - skønt hun ikke kunde udstaa Blandingen: Kognak og Sodavand!

Men det turde hun ikke for sin Broder, som altid sagde: Mandfolk skal være Himmelhunde, men unge Piger skal være som lige udsprungne hvide Roser! Fingererer nogen paa Dig, min Unge, saa har jeg en Lab, og den er lige slem, enten den falder flad eller knyttet.

Birgitte hørte Tale og Klinken under sig. Det kriblede i hende af Lyst til at høre de Ord, som kunde komme ud over de smalle fine Læber under det tynde Overskæg. Aa, Herre Gud! saa saa han endda saa bleg og daarlig ud! Bare han havde det rigtig godt! Og tænk! Hvor tynde var ikke den Smule af hans Ben, som hun havde set mellem de viksede Støvler og den lækre, bløde Spaserepels! Saadanne Pelse havde Birgitte kun set i København baarne af enkelte, meget fine Herrer paa Østergade og Langelinje og af et Par unge Grever eller Baroner paa Landet. Hvad var hendes Broders store til Hælene naaende rottegraa Kørepels mod Proprietær Qvists?

Han saa daarlig ud, stakkels unge Fyr!... Men hvor fin! Det var lige godt nydeligt, det Skæg.

Uden at have fattet nogen Beslutning listede hun sig ned ad Trappen mellem Kvist- og Stueetagen, som udmundede lige ud





for Dobbeltdøren til Stenbjerggaardens store ufuldstændig møblerede, genlydrungende Dagligstue.

Hans Peter Korneliussens Stemme lød ud under Akkompagnement af Næveslag i Bordet og Ringlen og Klirren af Flaske, Glas og Bakke:

- Lad mig om'et, Qvist! Er jeg Deres Ven, eller er jeg'et inte? Her er baade Gemytlighed og Hjærtelav inden for min store Hundeskindspels. Kom til mig om alt, hvad der angaar Gaardens Drift, og De kan bande Dem ned i det sorteste Helvede paa, at det bliver en Mønstergaard, samme Stenbæk Møllegaard. Jeg skal sørge for alt det mere nyttige, sørg De selv for Stadsen! For det med Blinktopper og Raceheste... og med Champagne, som De gav paa Gæstgivergaarden i Dag - det skal, min S'æl til i Deres Stilling. Kommer igen, Qvist! Kommer igen, sa' Manden, han gav sin So Flæsk. Hvad, Qvist? Inte? Repræsentationsudgifter, unge Ven!

En løjerlig Røst, oprindelig blød som et Træinstruments Klangfarve, men med en skrattende Bilyd, som samme Instrumenter faar under fuskeragtig Behandling af den blæsende, sagde i langsom søvnig Takt:

- Den gamle klager jo allerede over Udlæggene.

- Sødeste Ven, det beviser jo bare, at ha'nte har det, der nærmere kan kaldes - saadan konsekvent Tænkekraft. Ja, vel stammer han fra Landet. Men det var fra den Tid, vi alle var Bondebæster og levede af stegt Flæsk og hjemmebrygget Øl. Nu skal der s'gu, min S'æl, repræsenteres, Qvist, og De, som har Tagene inde fra de højere sociale Cirkler i København, De er nødt til det mere end en anden, som er født her paa Egnen... Hvad er'et?... Vil Krokodillerne bide Dem, Qvist?... Gab højt! Det linder. Og saa (en Prop fór knaldende ud fra en Sodavandsflaske og hoppede elastisk hen ad det tæppeløse Gulv) tag denne herre for Hjærtet! det giver saa nydelig Luft, naar Kæferen har været efter en om Formiddagen. Ja, det kender De nok fra Studentertiden, Qvist, for den Gang gik De nok paa alle mulige Kroer og Knejper i hele Akselstad ved Øresundet, som Digteren siger. Hva', Qvist? Nyser De, Qvist?... Prosit, Qvist! Det linder altsammen.

Den utætte Fløjdør var sprungen op. Birgitte saa nu de to pelsbeklædte Mænd sidde i den kolde, uhyggelige Stue. Deres Aande sendte Damp ud i det store Rum.

Proprietær Qvist sad i Sofaen og ligesom gispede efter Vejret





Lige over for ham sad Hans Peter Korneliussen paa en Stol med udspilede Ben og Huen paa Hovedet. Sodavandet flød hen ad Bordpladen, gik over Bredderne paa Bakken som Vandet i Stenbæk Møllesø.

Qvist sukkede og nøs, nøs og sukkede. Hans Øjenlaage hang tungt ned over Øjnene. Tunge Draaber hang i den tynde Moustache og paa Pelsens Brystbesætning. Han klynkede:

- Hør De... Korneliussen! jeg er rædsom ked af det hele.

- Tag nu Livet baade med Gemytlighed og Alvorlighed, lille Qvist! Sørg for, at bare Hjærtet er godt, om ogsaa der sidder en Ræveunge bag Øret. Det er nu mit Livsprincip, og derfor har Vorherre hjulpet mig til den Smule, jeg har at bide og brænde.

- Men uh... naar man nu arver en Kapital, som man kan leve af, hvorfor vil den gamle pine og plage en til at pine og plage sig selv? Først blive Student, og saa Landmand? Hvad, Korneliussen?

- Jo, véd De hvad? Det er en social Pligt. Man skal lade andre leve med sig selv.

Et lidt haanligt Smil krusede den unge Proprietærs tynde Læber:

- Puh! Hvis man laa pjaltet og sulten i en Rendesten, mon der saa var et eneste Menneske, som følte det som sin sociale Pligt at tage en op fra samme Rendesten?

- Aa jo, Qvist! Der er megen Godgørenhed i Verden, svarede Hans Peter Korneliussen og foldede sine Hænder til en stor Pude paa Pelsen over Maven. Men der er noget specialistisk med Dem, Qvist. De har levet, mens De var ung; vi andre har først levet, efter at vi blev tredive Aar. Derfor er De lidt mat i Bagsokkerne, min gamle Ven! Men det er sundt at leve paa Landet. De faar nok Stivelse i Knæhaserne med Tiden. Og betro Dem bare til Hans Peter Korneliussen! Hvad Fordel kunde jeg have af at raade Dem til andet end det bedste? Ellers havde jeg ikke ladet Prioriteten staa i Møllegaarden, for i den Grad er jeg da hverken Fjols eller Hjærtemenneske, at jeg vilde sætte Penge til... De ser paa Klokken? Ja, saa kører vi over til Deres. Nu skal jeg sørge for, der bliver spændt for i en Ruf.

Han brølte paa Anders gennem Vinduet inde fra sit Kontor. Den unge Proprietær faldt sammen og dannede en Bylt med Pelsen. Han sukkede ynkelig.





Birgitte listede sig op paa sit Kammer. Kort efter saa hun Broderen og Qvist køre over Gaarden; den sidste usikkert hoppende og svinglende i Vognsædet.

Hans "Groom" hviskede ham noget i Øret. Det foranledigede, at Proprietær Qvist vendte sig om, lige før hans Vogn skulde svinge om Hjørnet paa en Længe, just i samme Øjeblik, som Birgitte troede at kunne vove sig til at aabne Kvistvinduet uden Fare for at blive set.

Der blev vekslet et Blik fra det høje Sæde i Proprietærens Vogn og fra det høje Stade i Stenbjerggaards Kvistvindue. En Rødme steg op i den unge Proprietærs hvide og magre og i den unge Piges hvide og buttede Kinder. I en Fart smækkede Birgitte Vinduet i, for Proprietær Qvist holdt Hesten an og blev ved at skotte op mod Vinduet. Birgitte krøb bag Gardinet; men gennem den aabne Stribe mellem dette og Vinduet saa hun Manden fra Stenbæk Møllegaard køre ud, stadig vendende sig fra Hestene og seende opad, knibende Øjnene sammen mod Lyset.

Endnu en Rullen af Vogne, saa døvede Bakkerne langs den dybe Tværvej, der løb ned til Møllegaarden, Lyden, og alt blev igen dødstille.

Ikke en Gang Kragerne var ved Haanden.

Husholdersken paa Stenbjerggaarden, Jomfru Kristensen, og Husets Datter led ikke hinanden. Lige fra sin Barndom havde Birgitte betragtet hende som sin Fjende. Hun kunde huske hende saa langt hendes Erindringer gik tilbage, først som en rank og smuk Pige med Ørnenæse og en "forfærdelig Kæft", som Tjenestefolkene kaldte det. Hun kunde huske, hvor hendes Fader og hun maalte hinanden Skæppen fuld. Siden havde hun set Scener mellem hende og sin voksne Broder - Kys i Krogene og ensomme Spasereture. Dem havde Pigerne fniset ad og givet Kommentarer, som Birgitte først ikke forstod, men hvis Betydning senere gik op for hende.

Flere Gange havde Jomfru Kristensen været borte og var saa kommen tilbage igen. Baade ved hendes Bortrejse og Hjemkomst havde Karle og Piger fniset og hvisket i Krogene.

Birgitte kunde ogsaa mindes Knald af Broderens Hundepisk, efterfulgt af Skrig, hvori hun kunde kende Jomfru Kristensens Røst.

Nu var Jomfru Kristensen tynd og kroget som en Snittebønnestang, Næsen lignede et Kragenæb; sur og arrig var hun, og, naar hun og Birgitte vekslede Ord, var de knubbede.





- Der er ingen Ting, der er væmmeligere end Arrigskab, kunde Birgitte sige.

- Der er ingen Ting, der er væmmeligere end Dvaske- og Dovne-Lars'er, kunde Jomfru Kristensen sige.

Men, da de stundom begge to af og til fik Trang til at snakke, mildnede denne Trang den uvillige Stemning; saa kunde de finde nevtrale Omraader, hvor de kunde mødes. I Dag ydede det første Besøg af Stenbæk Møllegaards nye Ejer et saadant Gebet - efter Jomfru Kristensens Mening.

Birgitte gik ned ad Trappen straks efter, at Vognrummelen var hendøet. Da hun naaede Afsatsen, saa hun Jomfru Kristensens spidse Næse overrage en Bakke med ringlende Flasker og Glas, som hun bar fra Dagligstuen ud over Gangen. Jomfru Kristensen saa Birgitte, men tog straks sine Øjne til sig og sagde ud i Vejret, som talte hun til Luften:

- Saadan noget Sjapperi langt hen paa Eftermiddagen! Og saadant et Skabebæst, som kører med "Topper"! Pyh! Der kommer nok den Tid, han ikke har andet tilbage end Lus og lange Negle! Og saa lader han sine Folk kalde sig Godsejer! Det har nok væ't en rar Søn inde i København! Det kan man da se paa ham. Han er blomraadden indeni.

- Aa - han er Student! sagde Birgitte.

Nu vendte Jomfru Kristensen Hovedet op mod Birgitte og sagde:

- Saa meget mere skammeligen er det, at han'te har bedre Forstand, end at han skaber sig som en anden Abekat og Barjads. Kan man kanskesens give Baronen paa 90 Tønder Land, om ogsaa Hartkornet er godt?

- Hans Fader er nok styrtende rig.

- Aa, saadan nogle Spækhøkere! Rige i Dag og Prakkere i Morgen!... Det saa man med Brændevinsbrænder Akselsen i Korsør.

Birgitte var kommen nogle Trin ned ad Trappen. Jomfru Kristensen havde sat Bakken paa et Bord i Gangen og var rykket lige hen til Trappens nederste Trin. Luften begyndte at blive svanger med Krigs- og Sladrelyst.

Jomfru Kristensens flydende Tunge fortalte Detailler om den unge Qvists Liv, Detailler, som røbede mere Erfaring end Finfølelse. Birgitte sagde, at der var de Fruentimmer, som var værre end de værste Mandfolk. Jomfru Kristensen erklærede, at de værste af alle Fruentimmer, det var dem, der stjal Dagene





fra Vorherre og ikke gjorde Guds Gavn fra Morgen til Aften og sad og fik alleslags simple Tanker, mens de gik og drev. Birgitte mente, at de aller værste Fruentimmer var de, som var i en tjenende Stilling og lagde sig efter deres Husbond. Ja, mente Jomfru Kristensen, det kunde der være noget i; men, naar et Fruentimmer lagde sig efter "afrakkede" Mandfolk, som havde været Kærest med Markedssangerinder, saa maatte hun være meget simpel. Ja, det indrømmede Birgitte; men der var endnu værre Fruentimmer. Det var dem, som lagde sig efter at opsnappe alle de værste Mandfolkehistorier, der var til. Saa græd Jomfru Kristensen og talte om Verdens Fristelser og om den Utaknemmelighed, samme Verden viste mod dem, der satte deres Kræfter til i lang og tro Tjeneste.

Det nevtrale Gebet var blevet til en Valplads. De krigsførende blev mere og mere højrøstede og skreg om Kap med Kragerne om alle Stenbjerggaardens Længers Gavle. Højest skreg den gamle Krage, Jomfru Kristensen. Hun var rykket et Par Trin op ad Trappen. Kun to Trin skilte Modstanderne. Pludselig fik Husets Datter en Følelse af, at denne Diskussion var under hendes Værdighed. Birgitte gjorde brat omkring og gik med vrissende Skørter i Fart op ad Trappen til sit Kammer, hvorfra hun endnu i et Minut hørte Husholderskens skrattende Røst.

Det var mer end halv mørkt, da hun kom ind i sit Værelse. Nu brast hun i Graad og erklærede for sig selv, at hun var glad over, at hun ikke havde grædt i den væmmelige Jomfru Kristensens Nærværelse, for saa kunde hun have troet, at hun, Birgitte, brød sig det allerfjærneste om Hr. Qvist, for det Dyr, Jomfru Kristensen, tænkte jo kun paa Mandfolk. Birgitte slog med den flade Haand til alle de Genstande: Stole og andre Møbler, som hun mødte paa sin Vandring paa langs, paa tværs og rundt om i sit Værelse.

Da hun var ked af det, gik hun i Seng. Hun var længe om at faa Magt med sin Graad og Hulken. Hun plejede ellers aldrig at græde over Jomfru Kristensens Uforskammethed. Det var dog ækelt, at hun græd nu.

Hun laa og spurgte sig selv, hvorfor hun græd. Noget i hende fordrede et Svar, noget andet i hende vægrede sig bestemt ved at indlade sig med dette spørgende noget.

Hun kom til det Resultat, at det var skammeligt, at saadan en Ting som Jomfru Kristensen vilde bagtale en ung Mand. For





saadanne Fruentimmer som Jomfru Kristensen, de var dog værre end de værste Mandfolk.

Men hvorfor havde Mandfolk Lov til at være saa gale? Det grundede hun en Del paa. Hvorfor var Verden bleven saa fordærvet i vore Tider? Den Gang Ingemanns Helte levede, da var jo baade Mænd og Kvinder saa rene og nydelige, og, naar de ikke var det - ja, saa ramte Straffen dem, som den ramte Kong Erik Glipping i Finderup Lade.

Blundende drømte hun om den ædle Prins Otto af Danmark; og Drømmen malte ham i den unge Qvist's Lignelse. Saadan maatte Prinsen have set ud, da Svend Trøst første Gang saa ham bag Ruden hos Købmanden i Sakskøbing.

Hun vaagnede ved Vognrummel. Det var hendes Broder, der kom hjem. Hun hørte ham rømme sig som en Trompet og gabe som en brølende Kalv, famle tungt om i Forstuen, tørne først mod Bordet saa mod Dagligstuedøren.


V.

Birgitte stod siden den Dag mange Gange og spejdede. Hendes Blik hvilede især paa de store Popler, som helt omgav Stenbæk Møllegaards Have. Saa hun et Køretøj med Blinktopper, mærkede hun sit Hjærteslag helt oppe i Struben og en Hede stige op i Hovedet.

Enkelte Gange kom Qvist igen i Følgeskab med hendes Broder til Stenbjerggaarden. Men Besøgene vare kun korte. Hans Peter Korneliussen gjorde sjælden Selskaber eller Traktementer i sit Hjem; dertil benyttede han Gæstgivergaarde og Krosteder. Jagtgilderne var ophørte.

Birgitte havde gærne ligesom ved Hr. Qvist's første Besøg listet sig ned og kikket gennem Døre, vilde maaske endog have vovet at udæske sin Broders Vrede ved et Ærinde i den Stue, hvor de sad og drak; men første Gang, hun aabnede sin Dør og vilde ned ad Trappen, mødte hun Jomfru Kristensens Øjne ved Trappens Ende, gnistrende som et Par Sildehoveder i Halvmørket.

Hun var gnaven, da Træerne løvedes saa tæt, at de ganske





dækkede Udsigten til Møllegaarden. Bare den unge Proprietær derovre ikke var syg! Han saa saa daarlig og saa mager ud.

Det eneste ikke bondeklædte Mandfolk, Birgitte saa til stadig Brug, var den to og tyveaarige Jens Knudsen. Han havde lært Landvæsenet paa Gaarden og tjente nu som Forvalter med 300 Kroners aarlig Løn og fri Station. Han var bondefødt, og hans Talesæt bar meget kendelige Spor af sjællandsk Dialekt. Det var en noget lavstammet Fyr med et bredt, kødfuldt skægløst Ansigt, en stor smilende Mund, tindrende store Øjne, der saa leende ud i Tilværelsen, hvad enten han spiste eller arbejdede.

Han havde altid vist Husets "Frøken" et bredsporet Galanteri. Ved Maaltiderne rakte han hende Laagfade og Sauceskaale med et Buk saa dybt, at han var lige ved at berøre Dugen med sin Næsetip med Smilehullet i. Hændte det, at hun tabte en Gaffel, eller at en Serviet gled paa Gulvet fra hendes Skød - bums! saa hørte man Forvalter Jens Knudsens Knæ slaa mod Gulvet, og der laa han rodende bred og tung, til han fik bjerget det tabte, som han da afleverede med Buk og Skrab, saa hans sinkeforsynede Støvlehæle skurede mod Plankerne.

Var Husets Herre nærværende, skraldede han op:

- Du skulde, min S'æl, tage Kondition som Page, Jens Knudsen... men det maatte ikke være hos Sultanen i Konstantinopel - hva', Jens? Hellere hos Paven i Rom - hva', Jens?

Pligtskyldigst sekonderede Forvalteren Proprietærens Lystighed. En let fornærmet Grimace krummede da Jomfru Kristensens Læber; for, skønt hun ikke forstod Hans Peter Korneliussens geografiske Hentydninger, forudsatte hun altid, at, hvad hun ikke forstod af hans Tale, var noget sjofelt. Birgitte følte sig for højt hævet, til at lade sig mærke med, om hun forstod det eller ikke. Men det med Konstantinopel, det kunde hun huske fra sin Skolelærdom.

De smaa Buske paa Bakkeskrænten ned mod Hulvejen var helt grønne. Og saa stod de purrede ud som Bukler i en Allongeparyk.

Nede omkring Stenbæk Møllegaard svulmede det grønne, frisk svajende og susende.

Møllesøen var helt mørk af alt det grønne, som spejlende sig maatte kaste sig ned i den.

Naar Klokken var mellem ti og elleve, rullede Hans Peter Korneliussen ud af Stenbjerggaard til sine Prangerfarter. Saa var Birgitte ene. Da hun ikke vilde tale til Jomfru Kristensen,





havde for megen Æresfølelse til at henvende sig til Karle og Piger, maatte hun - naar hun ellers vilde tale til nogen - tale til Jens Knudsen. Hun gjorde det nødig.

Hun spaserede om i den skyggeløse Have, saa op ad den smagløs-velhavende "Hovedbygning", lod Øjnene glide op over Kvisten... Gud, hvor Birgitte Korneliussen kedede sig!

Udad, ned, op... om igen... Ja, der stod en for tidlig født kedelig blegrød Rose og daskede paa en lang Stilk i en bladfattig Busk.

Birgitte Korneliussen maatte af Længsel... eller Kedsommelighed nedværdige sig til at sænke Blikket ned mod "Hovedbygningens" høje Kælderetage.

Fra et lavt Vindue i samme Etage lyste Jens Knudsens Ansigt ud som en rød Fuldmaane. Kinderne grinede fra den ene Karm til den anden.

Frøken Birgitte havde sin Parasol med. Hun slog den ikke op, men fæstede af og til dens Dupsko i Gruset med selvejeragtig Myndighed.

Flere Gange gik hun Haven rundt; kom hver Gang forbi det Vindue, som rummede Fuldmaanen ved højlys Dag. Den blev irriterende bredere og bredere for hver Gang, hun passerede den. Og hun, Birgitte Korneliussen, knejsede mere og mere storagtig hver Gang.

Det var et stort Etikettespørgsmaal, om Jens Knudsen eller Birgitte Korneliussen skulde tale først.

Da Birgitte for ellevte eller tolvte Gang bestrøg det aabne Vindue, hvorfra Jens Knudsen sendte sin Piberøg ud i Haven, lød der mod hende følgende Ord:

- He... Der skal være Skovbal i Pavillonen paa Søndag.

Birgitte fandt det under sin Værdighed umiddelbart at give sig i Kast med Jens Knudsen. Hun tog med sin højre Haand om en veg, højvoksen Aksketræsstamme og vendte Ryggen til Vinduet.

- Ja, men der skal nu lige godt være Skovbal i Pavillonen paa Søndag, sagde Jens Knudsen igen.

Birgitte ytrede ud i den vide Verden gennem Luften, med Ryggen stadig vendt mod Forvalteren:

- Bondebal!... God Fornøjelse!

- Nej, Gu'er'et ej; for saa vilde jeg heller ikke komme der. Nej, det er Fugleskydningsselskabet i R-, der er Entrippenører. Han... ham... Qvidst... der ovre fra... han... ja





... men det siger den store Stine ovre fra Møllegaarden... han vil med. Og saa bliver det jo d'atte saadan fuldstændig sjaafelt.

Birgitte saa over Skulderen ned i Retning af Kældervinduet og mumlede:

- Mon nogen herfra kører derop?

- Nej, det kan jeg aldrig tro, sagde Jens Knudsen med et Grin.

Birgitte kunde paa Stemmen mærke den stærke Udspiling af Kinderne. Nysgerrigheden bragte hende til at se sig om. Da Jens Knudsen saa hendes Ansigt lige mod sit, slog han ud i et stort Grin. Birgitte blev smittet og lo ogsaa højt. Men hun tog sig straks i det, rettede sin Krop saa rank, at Kjolen spændte stramt over Gorgen.

- Men saa vendte hun sig til Siden, saa Jens Knudsen knap kunde se hende i Profil. Hun borede atter i Gangens Grus med sin Parasol og lod, som om hun med stor Interesse fulgte en tolv fjorten Kragers larmende Flugt gennem Luften. Jens Knudsen sagde:

- Ja - se... Propr'etæren kommer jo nok til Fugleskydningen og ta'r sin Andel i Beværtning og hvad dertil hører... Men han tager vist til Byen nogle Dage forud, saa, hvis Frøkenen vil til Bal, saa kommer vel... hi, hi, hi... saa kommer vel jeg til at køre Frøkenen baade ud og hjem... hvis ellers Propr'etæren tillader baade, at Frøkenen og jeg...

- Jeg er lige glad, hvem der kører for mig, sagde Birgitte.

- Ja, det forstaar sig.

Hans Peter Korneliussen havde slet ikke noget imod, at hans "lille Søster" tog til Bal, men han vilde bare skyde og drikke. Han gik straks ind paa hendes Forslag at lade Jens Knudsen befordre hende frem og tilbage.

Birgitte havde ikke været paa disse Skovballer, siden hun var ganske ung. Thi allerede da havde hun følt, at hun var "deklasseret" der.

Avlsforvalterne fra Herregaardene brød sig ikke om hende; for, naar alt kom til alt, var hun jo dog egentlig en Bondetøs. De foretrak Købmandsdøtrene fra Byen. Og den Gang var hun lille og spinkel. Avlsforvalterne vilde nok fornemme, at der "var noget at tage paa", naar de dansede. Første og fineste Kavaller var en Farmacevt, Provisor paa Byens Apothek. Han bar Napoleonsskæg og svingede Embedsmændenes Døtre. Til ham





saa Birgitte op. Naar hun kunde have naaet at faa ham til Kavaller! Men han var "anderswo engagirt". Birgitte blev Oversidder den ene Dans efter den anden. Hun kom til at hade Skovballerne, sagde stramt Nej, naar hendes Broder tilbød hende at tage med.

Nu vidste hun, at Proprietær Qvist vilde komme. Muligvis var der nu en Chance for hende.

Og Dragonmusiken fra Næstved skulde spille. Det var ikke de sædvanlige Bonde-Bier-Fiedlere!


VI.

Jens Knudsen gik tre Dage med bankende Hjærte. Det var af lutter Fryd og Glæde og af Forventning om endnu større Fryd og Glæde.

Tidlig om Morgenen sang han, naar han inspicerede Fodergangen i Kostalden. Først var det kun Melodien, men saa kom Ordene af sig selv:



Ja, hvis i Skovens Hal

vi hørte Valsen klinge -

ja tænk, om her blev Bal,

hvor skulde jeg da svinge

min Skat

den hele dejlige Nat!

Saa gav han sig til at danse, saa Trætøflehælene trængte gennem Halmen og dumpt slog Takt mod Betongulvet.



Og hopsasa, falalalala,

falalala! falala!

Røgteren havde aldrig set "Forvalteren saa taav'lig". Bare han ikke bliver daarlig, tænkte han.

Jens Knudsen havde Lyst til at prøve paa, om han kunde faa Overskæg og faa det snoet ud i Spidser. Men saa megen Forstand havde han dog tilbage, at han indsaa, at det kunde der ikke blive Tid til. Saa maatte han sørge for at blive barberet,





saa at hans Ansigt blev saa glat som en Piges. Rigtignok var han vant til at barbere sig selv, men han førte en Le og en Mejegreb langt bedre end en Barberkniv, som altid efterlod Haar hist og her. Flere og flere Mangler i hans Udstyr randt ham i Hu. Han maatte tage til Byen et Par Dage før Fugleskydningsballet.

Det var godt, at Proprietæren kørte ud en Morgen tidlig, et Par Dage før Ballet. Jens Knudsen lagde da ud rned en Enspænder, kørte i lynende Fart til Byen, købte sig et Sæt sorte Klæder hos den nye Ekviperingshandler... og en Genstand, han næsten skammede sig ved. Ved Købet af den havde hans Lyrik aldeles overvundet hans Fornuft. Samme Genstand kostede 12 Kroner. Stolthed og Fortrydelse førte en dump Strid i Jens Knudsens Sjæl, da han kørte hjem til Stenbjerggaarden.

Den oprandt, Fugleskydnings- og Baldagen. I den tidlige Morgenstund var Hans Peter Korneliussen rullet af Sted og havde hentet Proprietær Qvist. De maatte ile, for de skulde til den store Frokost.

Det var ved Middagstid, da Jens Knudsen holdt for Døren med en lille Vogn med højt Kuskesæde og lavt Bagsæde.

Blinkende Solskin over alle Veje, fuldt udsprungne Træer i Haven. Syrenerne knyttede deres buttede lilla og hvide Næver i gemytlig Leg ud mod Tilværelsen. Guldregnblomsterne hang i vældige Klaser og overdækkede de grønne Blade som Broderiet Bundens Fløjel paa en Galauniforms Krave.

Højt til Vejrs sad Forvalter Jens Knudsen. Hans Hoved var for første Gang i sin Ejers Liv smykket med en høj, splinterny Cylinderhat, den Genstand, det havde kostet ham Overvindelse at købe, dels fordi han tænkte paa sin Pung, dels fordi hans Selvironi havde protesteret mod denne Pynt. Over hans Ansigt laa en Blanding af selvtilfredst Velvære og en højtidelig Spænding. Hans Tunge slikkede stadig hans Læber, og hvert Øjeblik snøftede han eller rømmede sig. Han turde ikke se paa "Frøkenen", da han hørte hendes Trin paa Trappen, ikke en Gang, da han mærkede en svag Sænkning gennem Vognfjedrene, da hun besteg Jerntrinet, og en let Klingren, da hun satte sig paa det bageste Sæde. Han tog sin Cylinderhat af i smilende og spændt Tavshed, vendte sig halvt om, og, inden han satte Hatten paa, strøg han frygtsomt-kælent sit Frakkeærme om Puldens Silkelød og pudsede et Bar Støvgran af Skyggens Overside.

- Kør saa! sagde Birgitte.





Jens Knudsen slog et Knald, som gav Ekko mod den store Ladelænge. Hestene kabriolerede, og i strygende Fart gik det ud af Gaarden. De hvirvlende Hjul løftede en tæt Støvsky.

Avlskarlen stod paa det nederste Trappetrin og fulgte hele Scenen. Da Vognen var et Stykke borte, sagde han:

- Forvalteren er ikke billig i Dag.

- Han skaber sig, det Dyr... saadan en Bondeknold, lød det oppe fra det aabne Vindue i Entréen.

Avlskarlen vendte sig om og saa Jomfru Kristensen staa glorød i Ansigtet i samme aabne Vindue. Genskinnet fra Kind og Hage strøede Roser ned paa hendes hvide Smække.

Avlskarlen vendte sig igen, lettede paa Huen tvært og langsomt. Han var lige godt paa Forvalterens Parti mod Husjomfruen, "for det var en led Ting."

Køretøjet kom til Syne paa Bakkekammen hinsides Hulvejen. Jens Knudsens nye Hat glinsede i Solen som en bronceret Hjælm. Som en tynd Taagesky flagrede Birgittes Slør ud til Siden.

Dyb Søndagstysthed laa over Stenbjerggaardens Gaardsrum og Længer. Tærskemaskinens Arme struttede dumt og ørkesløst ud til begge Sider fra den gule, fortraadte Plæne.

Jens Knudsen kørte videre i Galop med skurende Skinner og ringlende Hjulkarme. Han og det solbeskinnede grønne Land udvekslede lystige Grin. De forstod hinanden. Han kørte uden om mange Køretøjer og følte sig dem langt overlegen. Hans Hjærtes Jubel brød ud i en høj Fløjten af Melodien til:



Vil Du nu bare la'e Hønen gaa,

men han tog sig i det, fandt, at det ikke var rigtig passende at fløjte, naar han kørte for Frøkenen. Saa sank hans Tanke atter bredt ned i Stolthedsfølelsen over, at han kørte for Frøkenen, og saa fløjtede han igen:



Til alle smukke Pigers Ros og Ære,

skældte sig selv ud for en Klaade, lo med Selvironi, applauderede sig selv, fordi han lo ad sig selv, knaldede med Pisken, berusede sig i Knald og Fryd og Glæde.

Og se, hvor mageløs Sæden tegnede! Sikken Rug paa de fleste Marker! Han syntes, han ejede alle de Marker, solgte deres Produkter til høj Pris og forærede "Frøkenen" en tyk





Lænke af et Armbaand, af den Slags, han havde set omslynge Kammerherrens Datters Haandled.

Naar hans Lyst til at vende sig og se om paa "Frøkenen" var ved at skylle ham over Hovedet, hidsede han Hestene med Tilraab og Smæld, indtil "Frøkenens" Stemme myndig bød ham:

- Kør ordentlig, Knudsen!

Saa følte han, om den høje Hat sad fast, fløjtede beroligende ad Hestene og lod dem gaa i skarpt Trav.

Han havde havt nemmest ved at køre uden om Købstaden for at naa Skoven. Men han maatte vise sig paa Gaderne i sin Stads og sin Triumf.

Saa kørte han gennem Byen i Galop og nikkede til Kræmmersvendene, som stod i Butiksdørene. Fugleskydningsdagen var en Slags Helligdag. Der var ikke stort at bestille hos Købmændene. De var næsten alle til Fugleskydningsfrokost.

Da Jens Knudsen med sin Dame naaede Pavillonen i Skoven, var Skydningen nylig afsluttet.

En lang Procession af Skytter med alskens Bøsser: enkelte Rifler, Doubletter, Bagladere, som kunde knækkes over oven for Kolben, store gamle "Muskedonnere" - svingede i Slangelinje ind mod Pavillonens Hovedindgang. Bugtningen blev efterhaanden mere kantet end en Slanges Gang, paa Grund af, at adskillige Geledder havde drukne Fløjmænd.

Forrest var Hans Peter Korneliussen, forrige Aars Fuglekonge, gaaet Arm i Arm med den, i Kraft af Guds Naade og sin Formands, Hans Peter Korneliussens, Nedskydning af Brystpladen, paa Tronen optagne Drot. Det var Bestyreren for Byens Realskole. Da nu Byen for en halv Menneskealder siden havde havt en Latinskole, gav Borgerskabet ham egenmægtig Titel af Rektor, og Cand. phil., forhenværende københavnsk Timelærer og Legepladsinspektør Holmstrand havde med et paa Skrømt opsat, blidt afværgende Øjensmil over Brillerne efterhaanden taget mod Titulaturen. Thi det var dog en "videnskabelig" Realskole, han stod i Spidsen for.

Jens Knudsen maatte holde sine Heste an, mens Processionen passerede. De sprang kaadt i Vejret, men Jens Knudsen var i Stand til baade at "præsentere" dem og holde deres Begejstring inden for de tilbørlige Grænser.

Samme hestebetvingende Evner havde Skæbnen ikke skænket Slagter Gregersens to Sønner, begge Slagtersvende. De sad sammen i sorte Kjoler og hvide Slips, den ene med laadden Hue,





den anden med felthueformet Kasket, i samme Sæde paa en Enspændervogn.

Enspænderhesten led ikke Musiken. Den gav sig til at rende rundt. Enspændervognens Stænger knagede om Kap med Skagler og Tøjler. Mens den yngre Broder sloges med Hesten, forargedes den ældre Broder over, at de Bønder og Smaaborgere, som stod i Række paa hver sin Side af Vejen, ikke kunde holde deres Latter tilbage.

Thi vendte den ældste af de unge Gregersener sig om, tog den store sorte, langhaarede Hund, der laa bag i Vognen, i Nakkeskindet og kylede den ind i Spotternes Flok. Da det var en blød, fed og godmodig Vandhund, gjorde den ikke mindste Skade, hvor den faldt. En Gaardmandssøn, der stod med Piben i Munden, ytrede rolig:

- Peter Grejersen har ligegodt Ta'vet, for han er vant til at smide Grise ned fra sin Vogn.

Da Processionens sidste Geled var svunget ind i Pavillonen uden andet Uheld, end at en gammel Tømrer, forhenværende Løjtnant ved Brandkorpset, efter den megen Punsch paa Formiddagen var dinglet bagover paa Dørtærskelen, udbrød Jens Knudsen, halv vendt om mod Frøkenen:

- Se Pavillonen, hvor den er bleven nydelig!

En Borger fra Byen raabte op imod ham:

- Det skylder vi "Riktoren".

Kalkpudsen over Halvstensmuren paa den lave Fagade var, siden Knudsen sidst saa den, bleven overdækket med horizontalt liggende tynde Fyrrebræder. Samme Façade var i Dagens Anledning smykket med Guirlander af Gran, Roser og Liljer.

Der var ikke Tale om at komme ind i Pavillonen endnu. Champagnepropper knaldede, og Hurraraab gjaldede derindefra.

Hans Peter Korneliussen, den afgaaende Fuglekonge, knæsatte den nye, "Rektor" Holmstrand. Hans Peter Korneliussen havde endda skudt ham Gevinsten til. Saa meget desto lettere kunde han være ædel.

Jens Knudsen skyndte sig med at faa spændt fra og anbragt Heste og Køretøj. Frøkenen tog hans Arm, uden at tænke over det. De var begge spændte paa at høre, hvad Hans Peter Korneliussen havde at sige.

De fik lige boret sig ind. Proprietærens Røst rungede som en Trækbasun.

... Og, naar jeg nu overgiver min forhenværende Værdighed





i nye og bedre Hænder, saa er det med Stolthed, at jeg gør det, fordi Forsynet har sørget for en Efterfølger af mig, som baade er en kla'sisk dannet Mand og en... Mand, som har sørget for, at denne gamle Pavillon har faaet en ny Façon... eller rettere sagt: den nordiske Oldtids Façon, saadan som det vilde fryde vore ældgamle Forfædre: Vikingerne, Bersærkerne, Aserne og den gamle Slaggud Thor og alle de dejlige Gudinder med Freja i Spidsen. (Bravo, Hør, Bravo!) Thi dette... denne Sal... og den hele Pavillon er bleven til en Bjælkehal (Bravo,... den er hørt!... Hys... ingen socialistiske Raab... Proprietær Korneliussen har Ordet)... men hvem er Hanebjælken? (Rungende Latter). Det er min Efterfølger paa Fuglekongens blomstersmykkede Trone, Hr. Rektor Holmstrand. Han leve!

Ni Skud af nogle bitte smaa Kanoner! Fanfare!

Slagter Gregersens Enspænderhest blev hel tosset. Hestene for nogle nys ankomne Vogne med Balgæster skabede sig ogsaa under Salven.

Arrestforvareren, der fyrede Kanonerne af, og som ikke var aldeles ædru, lagde sig til Hvile i Græsset efter Anstrængelsen.

Der blev Larm, og utaalmodige Ytringer kom frem fra de af Vognene udstegne Balgæster, fordi de ikke kunde komme frem. Thi Tilskuerne, der under Processionen havde staaet pænt i to Rækker, havde klumpet sig sammen i en uformelig Masse. Kun løsrevne Ord af "Rektorens" Svartale lød ud:

- Og, havde jeg Evne som Vilje - saa skulde ved Siden af den nordiske Bjælkehal oprettes et Erekteion... (Bravo!)... ja Propylæer (Bravo!)... Nordens Guder ere vore, det danske Folks Uridealer (Bravo... hør!)... men evig slaaer Foibos Apollon sin Lyra hen over alle Evropas civiliserede Folkeslag (Han leve!)... og fra det solrige Hellas's Strand kom Æskylos udødelige Toner, Toner, som strakte sig til vor egen Skjaldedrot, Adam Oehlenschläger - og...

Her blev Talen uhørlig paa Grund af de dundrende Brøl. Trompetfanfare! Atter maatte Arrestforvareren protse Kanonerne af. Efter det sidste Skud faldt han om i Græsset, hvad enten nu den sidste Bajer havde oversteget hans Kræfter, eller en Skomagerdreng, der stod ved Siden af ham, havde spændt Ben for ham. Arrestforvareren paastod det sidste, slog efter Skomagerdrengen uden at ramme ham og gjorde et mislykket Forsøg paa at fange ham.





De unge, der skulde til Bal, fik sig nu efterhaanden boret ind i "den nordiske Bjælkehal", ikke uden adskillige Ulemper for Damernes Underkjoler og Pletter paa deres hvide Balsko.

Væggenes Fyrreplanker og det Sprinkelværk, som skulde forestille "Hallens" Bjælkeloft, vare behængte med Guirlander ligesom Yderfaçaden. Tre "Naturlysekroner", omvundne med Gran og Egeløv, hang og dryppede Stearinklatter ned paa Gulvet. En Handelsbetjent blev vred paa sit Kjoleærmes Vegne og erklærede det for et "svinagtigt" Arrangement i vore Dage, da man havde saa mange baade udmærkede og prisbillige Belysningsapparater. En Kollega fra en Specialforretning i Manufakturfaget replicerede overlegent:

- Men kan De ikke forstaa, Kaspersen, at det hele er gjort for at holde det hele i Stilarten?

Selskabet stod delt i Grupper, repræsenterende Byens for det meste hjemmegjorte Rangforordning. Dens Grænser var noget flydende. Nogle faa Købmændsdøtre hørte til første Klasse, de andre strakte sig gennem alle Rangklasser nedad.

Jens Knudsen og Birgitte følte sig hjemløse. Ved Bondeballer hørte de til første Klasse; her var de ganske deklasserede. De stod alene for sig selv, sørgelig ensomme.

Det store Kvantum Mod, Jens Knudsen havde erhvervet sig under Kørselen, var snart forbrugt. Birgitte knejste trodsig ud i Vrimlen, stejl og haard som en uindtagelig Klippefæstning.

Alt tegnede til en Gentagelse af Erfaringerne fra tidligere Skovballer. Inden Dansen tog sin Begyndelse, vilde den nye Fuglekonge hilse paa Ungdommen. "Rektoren" forsømte aldrig nogen Lejlighed til Repræsentation.

Smykket med det brede grønne, sølvbræmmede Baand, bærende det med en lignende Selvfølelse som en Elefantridder sit blaa, traadte han ind gennem Spisesalens Dør. Hans blegfede store Ansigt svulmede af Glæde over Tilværelsen, specielt over "Rektor" Holmstrands Tilværelse, og over Fuglekongeværdigheden. Hans Øjne svømmede ud over Brillerne, hen over alle de blottede Halse og fremdukkende Barme. Hans tykke Læber sugede alt dette unge og friske til sig med Begærlighed. Hans Mundvige sivede af Fugtighed som en forelsket Hanhunds.

Hans brede venstre Haand med de korte hvide Fingre løftede sig som til en salvelsesfuld Velsignelse, i den højre holdt han et Champagneglas højt løftet:

- En Skaal for den skønne, frodige Ungdom, frisk og frodig





som det nyfødte Bøgeløv hist ude, under hvis dæmrende Hang Tonerne snart skulle svæve ud i den herlige nordiske Sommernattestund, den Ungdom, i hvis Friskhed vi ældre skulle bade os for at vinde Styrke til Dagens Gerning, til Livskampen, til Klippevandringen mod Idealets solfunklende Tinde... Ungdommen leve!

Champagneglassene klirrede, og Hurraraab lød inde fra Herrerne i Spisesalen.

"Rektoren" borede sig ind mellem de brusende Skørter i første Rangklasse, trykkede Mødres og Døtres Hænder, koketterede over Brillerne til alle Sider, talte sagte med de smukkeste Døtre og Mødre for at nærme sit Ansigt saa tæt til deres som muligt, bestandig sugende med Læberne.

Dog vilde han som ny Fuglekonge gøre sig populær i alle Samfundslag. Han passerede videre, huldsalig hilsende med Haanden til alle Sider, henvendende venlige Ord og deltagende Spørgsmaal til Mødrene og klappende mandlige Medlemmer af det jævnere Bourgeoisi paa Ryggen.

- Hvordan gaar det med Deres Rhevmatisme, lille Frue?... Karl gør gode Fremskridt i Skolen, De vil sikkert faa Glæde af ham... Naa, det er Dem, der har meldt Deres Søn ind, gode Hr. Jakobsen; han har gode Attester fra Borgerskolen... gid han maa blive til Pryd for vor Skole og en Fryd for dem, der har sat ham ind i Verden... Naa, det er Deres Skyld, han er bleven meldt ind i Realskolen, Fru Jakobsen? Ja, ingen véd bedre end Kvinden, og specielt Moderen, at Kundskab er Magt. Han gik tilbage gennem det aabne Rum midt i Salen.

Der stod Birgitte og Jens Knudsen - en lille Holm midt i et Sund.

"Rektoren" studsede, da han saa Birgitteen face. Hun ragede højt op over sin lavstammede Kavaller. En lysegul ulden klar Kjole med Guipurer, diskret nedringet, med en højrød Valmue i Gorgens Hulning, det rødblonde Haar sat op i en den Gang ikke moderne Pompadourfrisure... og hvilke Arme - snehvide, kølige, som om de vilde svale "Rektorens" champagne- og portvinshede Pande... Alt dette fængslede Fuglekongen. Lidt for massiv, lidt koneagtig, lidt uædel i Profilen - men hvad? En moden Mand vurderer modne Yndigheder. For en dansk Fuglekonge af hans Dimensioner var en Dame af den Kaliber ret passende. Men "Rektoren" var Idealist, det paastod han ved alle mulige Lejligheder, og hans Fantasi var altid rede, naar han





bød den "idealisere", selv de mest realistiske Situationer. Den mødte ogsaa, samme Fantasi, da han befalede den at gøre ham selv til Zevs og Damen til Io; men Fantasien changerede straks, da det pludseljg randt ham i Hu, at Io var bleven forvandlet til en Ko. Den lod ham vedblive at være Zevs og gjorde Birgitte til Danae. Samtidig glædede han sig over, at han, Mathematikerenex professo, hvad han altid kaldte sig, kunde bevæge sig saa frit og overlegent i den klassiske Mythologi. Han følte sig i Rang med virkelige Rektorer ved Statens Latinskoler.

Han stod længe foran Birgitte og nød hende over Brillerne med sit kælne Skraablik.

Bagved Birgittes venstre Skulder kikkede Jens Knudsens Øjne op. De saa ud som Øjnene paa en veldresseret Hund, hvem den halvglemte Bidelyst kommer op i under ganske ekstraordinære Forhold.

"Rektoren" sagde med en fløjelsblød, dyb Røst, idet han rakte sin Haand ud mod Birgitte:

- Det forekommer mig, at jeg kender Dem, min Frøken.

Han spiste med Øjne og Læber den Rødme, der gød sig ud over Birgittes Ansigt og Hals.

Jens Knudsen skældte sig selv ud for et Bondebæst, men følte, at han kunde faa dette Skældsord mortificeret ved at vise, at han havde dannede Manerer.

Han klukkede op som en Kalkun og sagde i mere sjællandsk Tonefald end ellers:

- Maa jeg præsentere Frøken Korneliussen fra Stenbjerggaard.

- Ah, Søster til min Forgænger paa Tronen, Io "Rektoren" fedt... Haaber, at Frøkenen ret vil kunne nyde Fylden af Ballets Glæder.

Af Hensyn til de første Rangklasser turde han ikke dvæle længere ved Birgitte.

Jens Knudsen og Birgitte blev ved at være Ø i Sundet. "Rektoren" gik ind i første Klasse Gruppe, hvor han erklærede, at "den lille Korneliussen" derhenne vist fortjente en bedre Skæbne end at være sin Broders Søster... for den Broder er en "dissolut" Herre. Byfogdens Frue hviskede til Distriktslægen, at Rektoren altid havde saadanne Udtryk ved Haanden, at han kunde sige al Ting uden Anstød.

Ballet begyndte. Fuglekongen "Rektor" Holmstrand aabnede





Polonæsen med Byfogdens Frue. Uden Aftale eller Engagement trak Jens Knudsen af med Birgitte.

Ingen engagerede hende til første Dans. Jens Knudsen dansede med hende i salig Fryd trods hendes tvære Ansigt og trods det, at hun knap gad svare ham, naar han talte til hende. Denne Fryd at holde hende i sine Arme var ham nok.

Hans Salighed var saa overvældende, at han elskede alle Mennesker paa hele Ballet, at han ikke ænsede Birgittes vrede Fnysen, naar han kom ud af Takten, ikke, at Sveden, der randt ned ad hans glatte Kinder, opløste Stivelsen i hans Flipper og trængte hed ud igennem Klædet paa hans sorte Kjoles Ryg.

I Mellemtiden mellem første og anden Dans førte han hende ind i Spisesalen. Han følte et Øjeblik til sin Portemonnaie. Jo, saa vidt han kunde føle, laa der 8 Tokronestykker i den.

Han raabte højt:

- En Flaske Champagne!

- Er De gal, Knudsen? sagde Birgitte,

- Ja, Gu'er jeg saa, Frøken, svarede Jens Knudsen og lo, uden at lægge Mærke til, at Birgitte gjorde en Grimace ad hans Latters gungrende Skrald.

- Og... lad mig se... seks Glas! raabte Jens Knudsen videre.

Da Opvarteren kom med dem, satte Jens Knudsen det første Glas med en saadan Vælde mod den med en plettet Dug bedækkede lange smalle Bordplade, at Stilken knak.

Et nyt... for D'ævlen... et nyt, Opvarter!

Jens Knudsen svor i sit indre paa, at han ikke var bange for at betale alle seks Glas. Men noget andet i ham bød ham at beherske sin heroiske Indskydelse. Han sørgede for, at de andre fem Glas ikke gik over i Stilken.

- Værs'go', Værs'artig! raabte han ud i den nærmeste Kreds og fordelte Glassene.

Apothekerens og Amtsforvalterens Døtre med deres Mødre stod nærmest

Amtsforvalterens Datter, en lille sammentrængt Brunette med Lattertrang i Øjne, Næsebor og Mund, tog om Glassets Stilk og sagde Tak.

- Upassende, Elvina! sagde Moderen og lagde en tung Haand paa Datterens Haandled. Du er jo ikke præsenteret for den Herre... og (det øvrige blev sagt hviskende).

Apothekerens Frue fjærnede øjeblikkelig sin Datter fra Bordet.





Jens Knudsens Champagne tabte Skummet, perlede svagere og svagere i de spidse Glas og stod til sidst død og dvask.

- Skaal, Frøken! raabte Forvalteren til Birgitte, og Tak!... Han saa ud i Kredsen: Hvem vil have Champagne?

Et Par Smaaborgerdøtre rakte deres brede Hænder i hvide Handsker ud mod Glassene. Deres Mødre forbød dem ikke at drikke. Kun en Bagermadame vilde "smage med" og toldede ikke ubetydeligt af sin Datters Glas.

Hvis Apothekerens og Amtsforvalterens Hustruer og Døtre var gaaede ind paa at drikke Champagne, var Forvalterens Aktier muligvis stegne hos hans Dame. Men hun vilde ikke klinke med de to smaa Borgerdøtre og deres Mødre. Hun tænkte paa Stenbjerggaardens Areal og følte sig som Proprietærdatter. Hun maatte dog staa over en Bager- og Blikkenslagertøs... Saadan nogle Embedsmændsdøtre! Embedsmændene maatte jo være forsultne, siden de altid raabte paa højere Gage... og Apothekeren! Saadant noget storsnudet Rak! Spanske Flueplastersmørere og Salvepiskere!

De, der havde Jorden, saa og saa meget Hartkorn... det var dem, der forede dem alle. Hun klyngede sig til de Maksimer, hun havde hørt fra Barnsben af.

Der klappedes inde fra Dansesalen. Jens Knudsen vilde trække af med Birgitte, og Birgitte var lige ved at lade ham raade.

Døre aabnedes fra nogle Smaaværelser. Tobaksdamp hvirvlede ind i kolde, ildelugtende Skyer.

- Sludder, Qvist, bliv her! Saa lægger vi en Bassette, Qvist!

Det var Hans Peter Korneliussens Røst.

- Nej, jeg vil s'gu ind at danse.

- Børnestreger!

- Nej, jeg vil danse... Jeg vil...

Og ind i Spisesalen tren den spinkle Proprietær fra Stenbæk Møllegaard. Birgitte holdt saa kraftig tilbage i Jens Knudsens Arm, at han ikke, uden at opbyde sin brutale Kraftoverlegenhed, vilde have kunnet tvinge hende med sig. Af Ridderlighed "gav han los".

Qvist's mørke Øjne skinnede mat som døsige Lygter. Over Kindknoglerne laa en dyb Rødme. Han var ikke sikker i Holdningen. Hans store stivede Skjortebryst posede ud i en stor Bue, vinplettet og skæv.

Skottende over Skulderen lod Birgitte sig nu føre af Jens Knudsen ind i Dansesalen. Jens Knudsen havde en Følelse af,





at han maatte tage uendelig blødt paa hende. Hans krummede Arm var lige saa uvirksom som hendes paa samme Arm slapt hængende Haand. De gled ind sammen som i Følge en stiltiende Overenskomst. Birgitte skottede bestandig bagud over sin venstre Skulder.

De første Par var dansede ud inde i Salen. Uagtet Jens Knudsen ikke havde engageret Birgitte til anden Dans, havde han betragtet det som en Selvfølge, at han var hendes Kavaller, da ingen anden havde meldt sig.

Da Birgitte var kommen ind i Salen, kunde hun vende sig helt om og se paa den unge Qvist. Hun opdagede straks, at alle de unge Damers Øjne søgte ham.

Var det Forargelsens lokkende Magt, der nu drev ham? Han havde Lyst til at forarge dette Selskab med dets fladbundede Selvtilfredshed og velnærede solide Hold i Tilværelsen. Som han der stod, bleg, mager og tyndbenet, med Spor af en Rus, med nedkæmmede Lokker i Panden og halv opløst Slip, med sin tuschsorte smalle Knevelsbart - hvilken Modsætning til røde og hvide blondhaarede Studenter, til den korrekte Farmacevt, til tætbyggede Avlsforvaltere med struttende Kinder og tjørnekrattætte Helskæg, til Kommis'er med stolpestærke eller pølsesvulmende Bentøj. En Aabenbaring fra en nervøsere, mere nydelseserfaren, maaske mere fordærvet Verden.

Men dette "Anløbethedens" Præg gjorde ham pikant. Købstaden havde jo hørt, at han havde været grusom slem i København, at han havde sat én Gaard over Styr, og de faa Besøg, han som Proprietær paa Egnen havde gjort i Byen, havde indskrænket sig til Gæstgivergaarden. Der havde han drukket og spillet med et Par unge Købmænd. Altsaa: en Ungdomsforfører.

- Ved Gud... om han ikke ryger Cigar i Salen! sagde Distriktslægens Frue til Byfogdens.

- Ja, jeg henvender mig til Balinspektøren, sagde Byfogdens Frue og satte sig i Bevægelse.

Men det opdagedes, at Hr. Qvist ikke røg, at den Cigarstump, han holdt mellem to Fingre, var slukt.

- Alligevel er det labansagtigt, sagde Byfogdens Frue til Distriktslægens.

Langsomt bevægede den unge Qvist sig ned ad Salen, mens han mønstrede Damerne.

- Lad vær' at se paa ham, Kamilla! sagde Byfogdens Frue til sin Datter.





- Han ser paa unge Piger paa en upassende Maade. Hold dine Øjne hos Dig selv, Elisabeth!... hans Toilette er saa derangeret, at det virkelig er... naa (Distriktslægens Frue fortsatte hviskende sine Bemærkninger til Byfogdens Frue).

Qvist syntes ikke at finde Behag i første Rangklasses Damer. Han passerede forbi dem.

Byfogdens Frue blev coquelicot i Hovedet.

- Kan De se, sagde hun til Distriktslægens Frue, han søger de simplere Lag.

- Was passt, das muss sich finden, svarede Distriktslægens Frue - hun havde i sin Tid været Gouvernante paa en Herregaard og var Byens æsthetiske Orakel... Mon han virkelig er saa rig, som de siger?

- Faderen staar for 45,000 om Aaret, sagde Byfogdens Frue - men de Grosserere i København! I Dag Millionærer, i Morgen Stoddere.

- Gud véd, hvor saadan en er bleven Student?

- Tredje Karakter, sagde Farmacevten, som havde hørt Repliken, idet han bukkede, vendte sig om og engagerede Distriktslægens Datter.

- Ja, det er jo ikke stort bedre end Præliminæreksamen med første, sagde Byfogdens Frue, hun kunde ikke lide, at Provisoren ikke valgte Frøken Kamilla.

- Vil De se... han tager den... hende derude fra Stenbjerggaarden, sagde hun og kneb næsten Distriktslægens Frue i Armen. Hvordan var det nu De sagde før?... Was passt...

- Das muss sich finden. Det er af Goethe.

- Ja det véd jeg. Vil De se?

Qvist var standset foran Birgitte. Han saa stærkt paa hende, som om han, den blege Fyr, sugede dette stærke Pigelegemes Blod til sig, lig en Vampyr. Han saa paa hendes rosenrøde, lidt udspilede Næsebor, paa hendes dunflimrende uregelmæssig kønne Ansigt, paa hendes faste store Barm. Han følte sig stærk og ædru. Vinrusen var som bortdunstet. Han ænsede ikke, at Jens Knudsen betragtede ham som en vagtsom Porthund. Der kom Liv i Qvist's Øjne og lidt Rødme over hans Kinder. Han blev modig og genvandt sit drevne Rouévæsen fra københavnske Danselokaler, men tilsatte det ubevidst med den beslægtede, kun lidt finere Routine fra københavnske Bourgeoisballer.

- Det er Frøken Korneliussen, sagde han med blød, sprukken Stemme.





Birgittes Øjne straalede bredt varmende ud over ham.

- Véd De, hvor jeg kender Dem fra, Frøken?

Nej, det kunde Birgitte naturligvis slet ikke vide. Hun rystede lidt paa Hovedet, bestandig øjenstraalende. Qvist vedblev smilende:

- Oppe fra Taarnet paa Stenbjerggaardens Borg, fra Gluggen.

Han sagde det med ironisk Parodi eller flovsende Pathos, omtrent som man taler til en Demimondedame. Men Stilen var ny for Birgitte. Hun var ikke nær dum nok til at tage den for Alvor, langt fra ikke kyndig nok til at fornærmes. Qvist fortsatte, idet han betragtede hendes smukke Tænder, der skinnede ud i Lyset som fugtige Perler:

- Deres Broder ruger over Dem som over en gylden Skat. Jeg har været flere Gange paa Stenbjerggaard, men kun set et Glimt af Guldet... fra Borgens Taarn.

Birgitte lo. Qvist lo med, temmelig kaad og højt.

- Ja, jeg har præsenteret mig selv. Denne Dans, Frøken?... Ikke "anderswo engagirt?" Vel?

Birgitte tog mod hans Arm. De stillede sig i Række. Jens Knudsen stod ene tilbage. Alt inden i ham kogte af Forbitrelse. Og han turde ikke engang spytte paa Gulvet som en foreløbig Udladning. Han gik ned til Enden af Salen, klemte Panden og Næsen mod en dugget Rude, sukkede lydelig, mens han knyttede Næverne.

Qvist og Birgitte talte livlig sammen. Jens Knudsen tog for sig af, hvad der stod ham nærmest. Det var en lille firskaaren Vognmandsdatter. Hun saa ud, som hun var fortættet ved et kraftigt Tryk paa Isse og Fodsaaler, saa sammentrængt var Figuren. En løjerlig Besætning af Kornblomster laa i en langstrakt Krans fra højre Skulder ned over Maven og løb op under venstre Arm. Hun tog tvært mod Jens Knudsens Engagement.

Birgitte og Qvist dansede ud. Parret vakte Opsigt og Forargelse.

Proprietær Qvist trykkede sin Dame tættere til sig, end det var sømmeligt efter Købstadens Moralbegreb. Han sank underlig sammen under Dansen og blev mindre end sin Dame.

- Gud, hvor de danser vildt, sagde Byfogdens Frue til Distriktslægens.

- Ligefrem sanselig, hviskede Distriktslægens Frue... og, naar Dansen faar den Karakter, saa er den ikke skøn mere, saa er den...





Hun hviskede nogle Ord saa sagte, at Byfogdens Frue ikke hørte dem. Men hun anede Meningen og nikkede til den anden Frue med indigneret Forstaaelse.

Og dog var Dansen for Birgittes Vedkommende uskyldig. Hun vidste ikke, hvorfor hun var saa glad, eller hvad hun gav sig hen i.

De fløj jo let over Gulvet. Hendes Herre var let som en Fjer. Det forekom hende, som det ikke var ham, der førte hende, men hende, der førte ham.

Stundom var det, som smeltede han bort mellem Hænderne paa hende. Hun saa op efter ham. Da brændte hans Øjne mod hendes. Hun følte sig oplagt til at beskytte ham, syntes, han var "sød" som et Barn. Det var nok muligt, han havde været et temmelig uartigt Barn; det havde hun jo nok hørt adskilligt om. Men Birgitte havde altid fundet artige Børn kedelige.

I Hvilene var Qvist træt og sank mat smilende hen paa en Stol. Men naar deres Tur kom igen, rejste han sig med et Sæt, og de fór ud.

Han engagerede Birgitte til næste Dans. Hun lo og sagde Ja, ænsede ikke, at Jens Knudsen lagde Mærke til det, og at han, da Dansen var færdig, arrig slap sin Vognmandsdatter, gik igen hen og satte Ansigtet op mod Salens duggede Rude. Og hun kunde jo ikke ane, at Jens Knudsen hviskede ud mod Rudens Flade:

Saadan en!... skal han danse godt? Han ser jo ud, som han skulde af med alle sine Indvolde, naar han sætter af.

I næste Mellemrum knaldede Champagnen i Spisesalen. Qvist havde skænket til højre og venstre og fik bedre Afsætning end Jens Knudsen. Første Rangklasses Mødre og Døtre tog trods indvendig Protest og hviskende Indignation mod Proprietærens Gavmildhed. De nikkede formelt, da han løftede sit Glas imod dem; han lo til Birgitte, hun lo med.

- Nej, det er dog for galt, sagde Byfogdens Frue til Distriktslægens. Han gør vist Nar. Kom! sagde hun til sin Datter.

- Kom! sagde Distriktslægens Frue til sin.

Men, inden Fruerne gik, tømte de, hvad der var i deres Glas. Qvist vinkede til de to unge Frøkener, at de skulde gøre ligesaa i Smug. De kunde ikke bare sig for at le, fulgte ogsaa hans Vink i al Hast, før Mødrene fik gjort omkring, og lod Kjolernes Bagdele forarget ringle og svanse til begge Sider. Først da denne





Bevægelse var fuldbyrdet, maatte Døtrene lystre, da Fruerne paa én Gang raabte:

- Naa, Kamilla! Kommer Du?

- Naa Elisabeth! Kommer Du?

Endnu i Døren vendte de sig og udvekslede et let smilende Minespil, et tøseagtigt Koketteri med Proprietæren fra Stenbæk Møllegaard.

Ballet gik sin Gang til den lyse Morgen. Qvist inklinerede baade for Frøken Kamilla og for Frøken Elisabeth. Mødrene rasede over Frækheden, men til ligefrem at gøre Skandale og protestere, havde ingen af dem borgerligt Mod. Hele Natten beholdt han Birgitte som fast Dame, men gjorde stadig inklinerende Strandhug paa første Rangklasses Territorium.

Qvist vakte mere og mere Opsigt. De indfø.dte lod sig imponere. Harmen mod ham formildedes: mens dens Skyer trak sammen om Birgitte. Man gjorde hende ansvarlig for alle de Rygter, der fortaltes om Broderen. Hun var en "fræk Ting", mente nogle Mødre af anden Rangklasse.

Da Ballet var endt, og de dansende brød op, mens Morgenen slog lys og kold ind ad de aabne Døre ud til Skoven og ubarmhjærtig blottede krøllede Balkjoler, forpjuskede Frisurer, slaskende Blomster, blege Kinder, røde Øjne og trætte Legemer, saa Birgitte sig om efter Jens Knudsen. Hun bød ham spænde for i en Tone, som var han hendes Kusk.

Han sad i Spisesalen og var lige bleven færdig med en Boeuf, som han havde spist med Harme og Forbitrelse, hvilket dog egentlig ikke skadede hans Appetit, men forøgede hans Tyggekraft. Og den trængte "Boeuffen" højlig til.

Qvist var gaaet ind i Spilleværelset. Han spurgte efter Hans Peter Korneliussen. Han havde jo kørt med ham til Fugleskydningen og havde selv ingen Vogn. Værten skulde hilse Qvist og sige, at Korneliussen var kørt sammen med en Slagter fra København. De vilde ud og se paa Kalve, men Proprietær Qvist kunde køre med hans Søster og Forvalter.

Qvist pakkede sig ind og naaede ud paa den aabne Plads foran Pavillonen, ligesom Jens Knudsen havde svunget sig op paa Forsædet. Qvist svang sig op paa det bageste Sæde ved Siden af Birgitte, skønt der var bedre Plads paa det forreste. Hun skreg lidt, lo saa, da Qvist fortalte hende, hvad hendes Broder havde sagt. Jens Knudsen havde vendt sig om og forstenedes som ved Synet af et Medusahoved. Han kunde ikke en Gang





faa sin Røst tøjlet til at faa udtalt, at der var bedre Plads paa Forsædet. Han slog et Knald højt som et Pistolskud, svingede saa brat, at Vognen hældede svært derved, og kørte af Sted, som han var gal. Han vendte sig ikke en eneste Gang om, men spyttede arrig ud over Forlæderet.


VII.

Alt imens sad Birgitte og C. B. Qvist jun. paa den fjergyngende Vogns Bagsæde.

Begge var de godt indpakkede, C. B. Qvist paa Grund af Københavner-Kuldskærhed, Birgitte af landlig Vane.

Den kølige Skærsommermorgens Luft strøg dem om Kinderne. Det var forfriskende som en Hoveddouche i et varmt Bad.

Straks faldt Qvist i Søvn. Birgitte skottede hen mod hans ned over Kinden liggende lange sorte Øjenhaar.

- Herre Gud, hvor han sover, det Skind! Som et Barn i sin Vugge! Han aandede saa dybt... saa uskyldig - saa syntes det Birgitte... sukkede ved Gud, i Søvne! Den bløde Knevelsbart bølgede under Aandedrættet. Det var næsten Synd ikke at kysse den, saa sød saa den ud, sort mod det hvide fine Ansigt, Ibenholt mod Elfenben.

Her var saa meget at tage sig af, saa meget at beskytte, hæge om - syntes Birgitte.

Hjulskinnen skurede stærkt mod en Sten paa Vejen. C. B. Qvist jun. vaagnede med et Suk, dybere end dem, han drog i Søvne.

Da var de komne ind i en Skov, som sluttede om Kørevejen fra begge Sider. De silkebløde frynsede Bøgeblade bugnede ud i al deres Ungdomsglæde. Og fra Jordens Bund, ned fra de dirrende Trækroner stod en usigelig frisk, svag syrlig Duft.

C. B. Qvist nøs. Birgitte kunde ikke bare sig for at le. Qvist smilede. Deres Øjne mødtes. Qvist sukkede... Birgittes Læber skinnede ham imøde som en saftig fuldmoden Frugt. Han følte Begær til at kysse dem, men manglede Kraft til at beslutte sig. Han saa ud, som var han lige ved at slaa over fra Smil i Graad. Nu syntes Birgitte, at han saa "grinagtig" ud,





og hun lo højt. Saa brød Graaden ud hos C. B. Qvist jun.; han græd nervøst, hulkede formelig.

- Men... dog! sagde Birgitte, og hendes Træk glattede sig ud i Alvor.

Qvist skammede sig og dukkede Underansigtet ned i sin Ulstercoat. Det slap Birgitte ud af Munden:

- Naar De ikke er lykkelig og glad - hvem kan saa være det?

Hans Hoved dukkede frem gennem den opsmøgede og tilknappede Krave.

- Jeg? mumlede han.

- Ja, De er jo baade dannet... De er jo Student - ikke?... Og De er jo rig... og De er fra København... og De har kunnet rejse udenlands. Man siger jo, at De har været i Paris. Tænk... hvad skal saa en anden en sige?... Gud, hvor De fryser!

Birgitte løsnede Rejsetæppet, som hun havde svøbt om sine Ben, og bredte det ud over Qvists Skød. Han rykkede endnu tættere ind mod hende. Hun vidste ikke ret, om hun led det eller ikke. Han lagde forsøgsvis Armen slapt om Livet paa hende. Hun skød den nænsomt fra sig.

- Mig har aldrig nogen brudt sig om, mumlede Qvist.

- Aa Snak... Deres Fader har vel ladet Dem faa alt, hvad De vilde have.

- Tyve Kroner om Maaneden, fra jeg var tolv Aar.

- Sikken en Masse Penge! Hvad sagde Deres Moder til det?

- Puh. - Hun døde, da hun havde bragt mig ind i Verden.

- Det gjorde min Moder ogsaa. Der blev en lille Pavse. Men, vedblev Birgitte, min Broder har aldrig givet mig tolv Kroner om Maaneden.

- Sikken en Gris!

De lo begge lidt. Birgitte tog til Orde:

- De er jo Student.

- Det piskede min gamle mig op til. Gud - hvor det var væmmeligt.

C. B. Qvist jun. spyttede. Birgitte vedblev:

- Men saa den Gaard i Jylland?

- Ja, men Herre Gud, hvad skal jeg med de Gaarde? De koster den gamle mange Penge... og jeg... jeg bryder mig Fanden om Landvæsen.





- Hvad vil De da være?

- Aa... Officer... nej... det vilde jeg heller ikke, Frøken...

- Ja, men hvorfor kunde De ikke blive Officer?

- Det er Eksaminer igen, Frøken Korneliussen! - Uh, de Eksamina!

- Hvordan siger De, Eksa...

- Mina...

- Naa hedder det saadan?

- Leve Latinen, Frøken! hvad hedder De? jeg mener til Fornavn...

- Jeg hedder Birgitte.

- Birgitte... naa? Jeg er saa syg, jeg er saa elendig... uh... saa træt!

Birgitte flyttede fra ham og lod ham beholde Tæppet helt

- Kan De ikke være lidt god mod mig, Birgitte? Hvad? Aa... De... Frøken Birgitte... aah... saadan at have en, der var rigtig god mod en!

- Aa... der er vel nok, som vil være det mod Dem.

- Ja - det har jeg troet... Jeg har betalt mange Penge til Pig... til... naa til Folk, som jeg troede vilde være gode... uh, saadan kærlige imod mig... Det er noget Sludder. De vilde bare have Penge. Jens Knudsen slyngede hviskende Eder ud fra sit Sæde.

Den unge Qvist hviskede:

- De er sød. De er kraftig og sund. Aa - De er saadan, som jeg vilde ønske, at jeg selv var... Er De vred, Frøken Birgitte?... Det kan godt være, at jeg er fuld... hvad?

- Jo, det tror jeg nok, De er.

- Kan vi aldrig komme til at tale sammen mere?... Hvad? Naar De spaserer lidt over Højderyggen og saa ned... mod Møllegaarden... Hvad? En køn Sommeraften. Aa, dér er saa dejligt, naar Buskene luner, naar Bladene klaprer... De... Frøken Birgitte!... saa kommer jeg til at mindes Sange, som jeg hørte i Selskaber i København synge af store Sangere:



Hvor tindrer nu min Stjerne?

og...



Du, som har Sorg i Sinde...

og...

Husker Du den Aften, da vi hjem over Marken gik?





... Er jeg vel fuld? Hvad Frøken Marie... Eller... nej... Det var Frøken Bir... gitte!

- Jeg véd ikke, hvad De mener, Hr. Qvist!

- Ses vi aldrig mere?

- Jo, det gør vi kanske nok.

- I Krattet... der oven for Møllesøen?

- Nej.

- Jo... Frøken Birgitte! Nu, i Juni Maaned, naar Vejret saadan bliver lunt og rart... Hvad?

- Nej...

-Jo.

- De er en løjerlig Fyr, Hr. Qvist!

- Hvad... kommer De ikke en Aften ned i Krattet? Hvad?

- Nej, jeg gør det ikke, Hr. Qvist!

- Jo, De gør.

- Nej.

Han vilde slaa Armen om hendes Liv. Hun afværgede det med en Kraft, som han blev bange for. Han sank sammen igen. Han saa igen ud som et sovende sygt Barn.

Hun bøjede sin Mund hen mod hans. Lige i det samme slog han store, forbavsede, søvndrukne Øjne op, og Birgitte fór tilbage som stukken af en Gedehams.

Da overrumplede Qvist hendes Styrke og kyssede hende.

Birgitte blev pligtskyldigst vred og sagde til sig selv, at hun ikke havde kysset igen. Hun vendte sig surmulende bort fra Qvist.

Jens Knudsen blev ved at køre, saa Hjulskinnerne stadig slog Gnister mod blottede Flintestene i Vejens Makadamisering.

- Knudsen... kør om ad Møllegaarden! sagde Birgitte med et haardt Knubs af sin Kno mod hans Skulder.

- Jeg er lige glad, brummede Knudsen, drejede af og lød "Frøkenens" Bud.

Proprietæren fra Stenbæk Møllegaard stod af ved sin Havelaage, lidt skuffet, og forsvandt mellem Træerne.

Jens Knudsen svingede ind i Stenbjerggaarden i en Fart, saa Hjulene skurede mod Karmen. Fjedrene sang.

Han hjalp ikke "Frøkenen" af, vendte sig ikke, da han hørte hende arbejde med Nøglen i Indgangsdørens Laas. Han var glad over, at det kostede hende Mas at faa den op.





Først da han havde hørt, at Nøglen var drejet om indvendig fra, satte han Vognen i Bevægelse. Han gav et Slags Skrig fra sig, og, da han saa en Guldregnbusk, som Dagen i Forvejen havde straalet ham en Forjættelse imøde om Lykken, hivede han sin høje Cylinderhat op i den høje Busk og sagde:

- Hæng Du der til evindelige Tider, Dit Halløjbæst til 12 Kroner!

Han sov ikke, da han kom i Seng. Han laa med sin gennemsvedte Manchetskjorte og frydede sig over dens Ødelæggelses Vederstyggelighed.

Da Klokken var 9, stillede han til Frokost. Hans Sindsbevægelser havde gjort ham skrupsulten.

"Frøkenen" sov naturligvis.

Den store Jomfru Kristensen sad og drak den anden Kontorkop Kaffe, da Forvalteren kom. Han spiste en hel Spegesild med Æg og drak en Snaps, delte den med et dybt Suk og sukkede ogsaa, da den anden Halvdel var besørget.

Jomfru Kristensen blev opmærksom derpaa. Hun mærkede straks, der var noget i Vejen med ham. Hun var af de ulykkelige Eksistenser, som aldrig kunde lade være at føle en hemmelig Fryd, naar det gik andre ilde. Det var maaske en Slags Kammeratskabsfølelse, for hende var det jo ikke gaaet godt i Verden. Hvorfor skulde det saa gaa andre bedre?

- Det var et dejligt Bal, Knudsen! sagde hun og lod sin Tungespids glide frem og tilbage over sine Læber.

- Mageløst, sagde Jens Knudsen og skar sig et Stykke Rullepølse.

- Hi... var 'et?... De drikker ikke Deres anden Snaps, Knudsen!... Dansede De meget?

- Dansede!... Ja, S.- vælte mig. Jeg er hudesløs paa alle mine ti Tæer... og den anden Snaps... den skal... den skal ned paa dem. For det gør ondt, men linder bagefter.

Han heldte Snapsen ned i sine Støvleskafter, skar sig en Skive Ost staaende, spiste den, mens han gik ud og sagde til Jomfru Kristensen:

- Tak, Jomfru! Jeg skal ingen Kaffe ha!... I Nat har jeg faaet den Kaffe, jeg skal ha'... og det for lange Tider.

Da han var gaaet, skænkede Jomfru Kristensen smaaleende den til Jens Knudsen bestemte Kaffe ud i sin Kop, faldt saa i Tanker, medens hun nynnede:







Thi det er Gammen

at vandre sammen,

naar Hjærteflammen

er... er... Pyh!

Hun tømte Koppen og sagde:

- Naar Mandfolk er skikkelige, saa er det nogle Fjolser,... og naar de har en Smule Forstand..., saa er det nogle Vindhaser eller nogle... Forrædere... og... og - uh!


VIII.

Umærkeligt havde Hans Peter Korneliussen taget hele Kommandoen over alt, der laa nede i den lave Dal.

Der var meget, som skulde gøres, før Stenbæk Møllegaard blev en Mønstergaard. Han havde faaet Qvist til at lade grave en uendelig Masse Grøfter, til at mergle og dræne. Der var et Liv og et Arbejde overalt paa de Marker, som i et Par Menneskealdre havde ligget og drevet.

- Møllen... ja hvad var den værd? Den Profit, den bragte, kunde Qvist ganske rolig overlade den tykke Møller Kaspersen i Ny-Eskildstrup Vejrmølle, for han skulde leve af Blæst, sagde Hans Peter Korneliussen.

- Nej, vi skal leve af dette hersens, Qvist! raabte han og borede med sin Støvlehæl i den sorte Muldjord; dette hersens (saa tog han en Haandfuld fugtig brun Jord, lugtede først til den og stak den saa op mod Næsen paa Qvist)... dette hersens bliver, som det er til evige Tider. En lille Smule Arbejde... en hel Hob Møg... noget Mergel... nogle Lerrør... saa gaar det af sig selv. Jeg skal, Fanden piske mig, gøre Dem rig, lille Ven!

Ja, der blev arbejdet og vendt op og ned paa de gamle Marker, som laa under Stenbæk Møllegaard.

Fanden i Vold med Møllesøen! Pin alt Vandet ud af det gamle Mosehul! Der kunde blive en god Eng ud af den. Var fedt og stort Græs ikke mere værd end det Vandpløre? Som Eng kunde det blive en Guldgrube.





Den unge C. B. Qvist lod Hans Peter Korneliussen handle, som han vilde, og takkede ham oven i Købet.

Aa, hvor det var dejligt at have en, der tog sig saadan af Tingene! C. B. Qvist jun. kunde ligge til Klokken elleve om Formiddagen, for Proprietæren fra Stenbjerggaarden var der tidlig om Morgenen. Hans vældige Røst lød og gav Ordrer, udskældende til højre og venstre. C. B. Qvist laa i Sengen, beundrede Hans Peter Korneliussens Dygtighed, blev beroliget, sov ind igen, let forbavset over, at Korneliussen gad have det Mas.

Det var anderledes end i Jylland, hvor ingen havde hjulpet ham. Derfor maatte det gaa, som det gik der. Men her! Det gik jo af sig selv. Den gamle inde i København kunde ikke gøre saa meget Vrøvl, som han hidtil havde gjort.

Saa kom Forsommeren, og saa kom Høhøsten.

Hans Peter Korneliussen forsvandt, da Høhøsten var endt paa de gode smaa Enge. C. B. Qvist jun. sad ene i de lave, lange, smalle Stuer med Tapetpapir paa Vægge og Lofter. Korneliussen selv havde kun lille Høhøst paa sine høje og tørre, om end i et Par Generationer udmærket behandlede Jorder. Nu genlød atter Landevejene af hans Galopkørsel og smældende Piskeknald.

Ligesaa ene som Qvist paa Stenbæk Møllegaard sad Birgitte paa Stenbjerggaarden. Der var dog den Forskel, at Qvist et Par Dage efter Ballet ikke tænkte synderlig paa Birgitte, og at hun Dag for Dag følte hans Billede mere og mere tage hendes Hu fangen.

Hans Tilsynekomst havde straks bragt hende Bud fra en anden Verden, og det stod fast for hende, at det maatte være en højere Verden. Ordet "Intelligens" havde hun maaske hørt, men det meldte sig ikke for hendes Tanke som Udtryk for hin Verdens Indhold eller Aandekreds. Snarere knyttede hun til den Verden Forestillinger om noget lunt, tæt, som svære Gardiner og Portierer, tykke bløde Tæpper og varme dunkle Farver, en fin, krydret Duft, alt i Modsætning til hendes Hjems store, tomme, planløst og ufuldstændig møblerede Rum, hvor Vinduerne klaprede, naar det blæste, hvor den herskende Duft frembragtes af lange Støvler, Pelse og Kavajer, Fodposer, Køkkenos og Vasketøj. Saasnart hendes Fantasi blev overmandet af hans Billede, svøbte hun sig ind i et Shawl, følte sig straks lunt forvaret som i et Kabinet, som hun mindedes fra en Herregaard, hvor en Kammerjomfru havde vist hende om i Herskabets Fraværelse.





Der var jo ogsaa saa lunt og glinsende nede i Dalen med den gamle Haves tætte Træer, med det frodige Græs, med den rolig tindrende Møllesø og det fløjelsagtige Mos paa Møllegaardens gamle Straatage, dem, Kragerne fløj saa højt over.

Hun befandt sig bedst, naar hun havde Magt til at lade hans Billede vokse og tydeliggøres langsomt i hendes Sind, naar hun længe kunde stirre ind i hans mørke Øjne, lade sit Blik glide over det blege Ansigt, som fortalte om Erfaringer, som underlig eggede hendes Nysgerrighed. Hun havde en halv Viden om den Art Liv, hans Ansigt antydede. Jomfru Kristensen fnisede raat, naar hun talte om ham, og sagde: Han har vist havt"Syllifis". Den Følelse, hun havde havt hin dæmrende Sommermorgen, da de kørte fra Bal: at hun kunde værne, hæge, skærme om ham/ kom forstærket igen. Hun lod ham lægge det fine, blege sorthaarede Hoved til sit Bryst, trykkede det fastere og fastere mod det og lagde sine Hænder om hans Kinder. Hun følte hans kølige Læber klæbe sig tæt til hendes som i hin duggede Morgen.

Ja, saa kunde hun føle sit Blod brænde, saa hun selv blev bange derfor, og saa endte det gerne med, at en lidenskabelig Graad overmandede hende. Den hulkede igennem forvirrede, tunge Drømme, naar hun om Aftenen var falden i Søvn; den kunde bryde frem i al Livets Vælde om Morgenen, naar hun vaagnede.

Hvor det syntes hende en Evighed siden, hun havde set ham!

Det var en tung hed Sommeraften i Juli. Luften summede af Myg og duftede af Lindeblomster. Birgitte havde sat sig i det eneste nogenlunde tætte Lysthus i det af Havens Hjørner, der vendte ud mod Kørevejen. Hun sad med omhyllet Hoved, rugende over det, der fyldte hendes indre. Hun smilede med halvaabne tørre Læber, Øjenlaagene vare sunkne til. Hun sukkede, thi hendes Bryst var saa betynget, og dog vilde hun nødig have lettet det ved et stort Suk. Nej, hun nød med en Art Vellyst baade det tyngende og de mange smaa, delvis befriende Sukke. Hendes Sind laa bundet i en Tilstand mellem Sorg og Fryd. Hun længtes efter at blive fri for den; men, havde nogen eller noget i samme Øjeblik tilbudt hende at komme ud af denne Stemning, saa vilde hun have bedet om at blive i Ro, at sidde, som hun sad.

En sagte Lyd af en knirkende Dør i Stuehusets Kælderetage smertede hende, og hun var dog ellers alt andet end nervøs.





En lys, bred Skikkelse kom ud af Døren og steg op ad Trappetrinene. Birgitte krøb sammen i Lysthusets dunkleste Krog.

Skikkelsen saa ikke derhen imod, syntes at have stor Fart, smøgede sig tæt langs Muren og ud ad en Laage. Birgitte havde straks set, at det var Jomfru Kristensen.

Hun følte en Vrede... eller var det Misundelse? - stige op i sig. Nu var Hans Peter Korneliussen vist i Nærheden; nu skulde de træffes... og... hvad havde man for at være et ordentligt Fruentimmer?

Den arrige Jomfru Kristensen, som Birgittes Broder mange Gange havde svoret paa at ville jage ud af Gaarden med en Hundepisk, hun dominerede stadig og fik Lov til at være saa gal og arrig, som hun lystede... og nu...! Nu gik hun Gaardens Herre i Møde, og saa skulde de spasere sammen. Det vidste Birgitte godt, at de gjorde, det havde Pigerne fnisende betroet hende.

Vrede, Trods, et dragende Begær rev og sled i hende. Hun løb op paa Bakkekammen og saa Møllegaardens Have badet i den varme Aftendis dernede, saa Møllesøen rødme svagt. Hun lød det som drog og kaldte, gik ud af Haven og ned paa en Sti hinsides Kørevejen, en stærkt nedad skraanende Genvej til Møllegaarden. Hun sagde flere Gange til sig selv, at hun var gal, men hun gik alligevel; ja, da Stiens Skraaning blev brat, løb hun.

Stien førte ud til en anden jævn Sti. Paa det jævne blev Birgitte betænkelig, gik langsomt og fæstede Øjnene dvælende paa alt omkring sig. Stien var begrænset af et tæt gammelt Pilehegn oven paa et gammelt Jorddige. Det var spættet af alskens Blomster. Der stod Bakkestjernen med sin bløddunede, rødliggraa Dusk, Gærdesnerlen med sin følsomme hvide Klokke svajende paa den slyngede Stængel, Blæresmældens Kapsler bovnede ud og lokkede til at prøve, om man kunde faa et hyggeligt lille Knald lokket ud ved at trykke paa den graagrønne Tingest. Den blaa Kampanula nikkede koket til Snerlen. Knopurten rejste sin karmoisin-violette Fjerbusk. Ranunklen holdt sit blankt polerede gule Bæger op, for at det kunde fyldes med Aftensol. Og mellem alle disse spraglede Riddere stod Bynke og Røllike som Bønder "paltuge og graa".

Birgitte blev staaende, sugede hver Blomst ind i sit Øje; hun havde altid godt kunnet lide dem, men aldrig ofret dem saa langt dvælende Blikke.





Stenbæk Møllegaards Have løb i en smal Strimmel paa den anden Side det gamle Dige med kronende Pilehegn. Birgitte troede at mærke Jordbærduft. Hun kunde fra gamle Dage mindes de lange smalle Jordbærbede i denne Del af Haven, vidste ikke, at de nu laa i et Vildnis med lange, tynde Skud daskende langt hen over Stien, forsømte i mange Herrens Aar.

Hvem der turde kravle over Hegnet og plukke Jordbær - uh, spise Jordbær! Suge dem, køle sig ved dem, læske sig... aa Jordbær fra Stenbæk Møllegaards Have! Nogle af dem var hvide, kunde hun huske, og de hvide var de sødeste.

Hun kunde magelig bryde over Gærdet gennem Pilehegnet... det havde hun en Gang gjort som lille Pige, var ogsaa bleven opsnappet af Lars Povlsen, som da smilende havde sagt:

- Ja, havde det været en af Korneliussens Køer, og jeg havde taget den op paa min Bygmark, saa havde det kostet en Specie; men, da det er saadan en lille Kviekalv, saa kan det blive ved et Kys.

Hun havde faaet et Ørefigen af Broderen, da hun lidt pralende fortalte ham sin Bedrift. Jo - den Klavretur maatte prøves. Hun græd og lo paa én Gang. Hun turde ikke, men hun vilde alligevel.

Det knagede i Gærdets Blomster og Græs. Hun fik fat i en af de gamle Piles sejge, nedhængende Grene. Hun tog fat i den, svang sig op, mærkede en fin krydret Duft, da hun var paa Gærdets Top. Hendes Fart var saa stærk, at hun rutschede ned ad den modsatte Skraaning og efterlod Levninger af sin tynde klare Kjole i Farten. Der var lidt Smaatjørn paa den ene Side Gærdet.


IX.

Den krydrede Dufts Kilde blev synlig i Form af lyseblaa Røgringe. De hvirvlede lystig gennem Havegangen om de tætte gamle Hasselnøddebuskes Blade, alt mens de jog hinanden og opløstes.

Birgitte satte begge Hænderne for sit Ansigt, betvang et Skrig, vilde vende om og klavre tilbage over Gærdet.





Da raslede og knagede det i Hasselbuskene, og den unge Qvist tonede frem i lysegraa ensfarvet Heldragt og en lille Straahat paa Hovedet.

Birgitte, hun, som hidtil i sine Drømme havde været saa stærk, næsten moderlig beskyttende over for den lette fine Fyr, var ved at synke i Knæ og falde om paa Stien. Hun hørte et - "Ah, ha, se, se!" der lød frækt eller koldt. Der var noget overlegent i Tonen, noget, som baade irriterede og imponerede hende: en slap foreløbig Forbavselse, der ved det andet Udraab gik over i en rolig, erfaren Forstaaelse.

Han havde lagt Armen om hendes Liv. Hun følte hans behandskede Haand gribe hendes. Proprietær C. B. Qvist jun. gik med Handsker; han vilde skærme sine Hænder mod Myggestik og mod Solbrændthed.

Birgitte gjorde et svagt Forsøg paa at staa imod. Hun veg for hans Modstand, skønt hun følte, at hun sagtens kunde have revet sig løs. Det kriblede i hende med en Væmmelse nærliggende Fornemmelse, da han lagde sit pomadeduftende fedtede Haar til hendes Kind. Ja, hun vilde gerne have givet en halv Snes Kroner for at være paa den anden Side Gærdet med Pilehegnene.

Imidlertid sank hun hen i Magtesløshed og lod sig føre af ham, kom først til sig selv, da de sad i en stor, lav Stue, som hun vel mindedes fra sin Barndom. Hun kendte det tapetserede Bjælkeloft, som den Gang syntes hende saa moderne og elegant.

Nu var Stuen propfuld af nye og polstrede Møbler. Paa Væggene hang en Masse Fotografier. Det var flovt at se paa dem, for de Mennesker, der var paa dem, var alle sammen nøgne. Det stærke Pigebarn krøb sammen i et Sofahjørne af Angest for disse smaa graabrune Fotografifigurer.

- Det er en uartig Knejpe, hvad lille Frøken? Men vi er jo nødt til at rive hele Kassen ned, for ikke en skønne Dag at faa Bjælkerne ned i Hovedet. Bare man gad! Saa vilde jeg bygge en Villa - flottere end Brobergs forrige i Taarbæk. Hvorfor er De saa tramtrarisk? Op med Hovedet! Lad os more os! Nu skal De bare se!

Vævert rejste han sig, fór over Gulvet med halv listende, halv dansende Trin, drejede Nøglen af til et Sideværelse, gik ud ad en anden Dør, hvis Nøgle han drejede af udenfra. Birgitte blev siddende og brast i Graad. Hvad havde hun dog gjort?





... Hvordan havde hun dog baaret sig ad?... Aa, hvem der dog kunde komme bort!

Hun maatte bort; hun turde ikke blive...

Hun saa sig om. Vinduerne laa lavt ud mod Haven. Hun aabnede et, steg op paa en Stol... vips, hun var ude, aandede tydelig og raabte: Gud ske Lov!... fløj saa af Sted og naaede glødende og sveddrivende Stenbjerggaarden, hvor ingen havde bemærket hendes Fraværelse.

Da Qvist ikke fandt hende, da han kom ind med Champagne, sagde han:

- Den dumme Tøs!... Naa... kender jeg hende ret, kommer hun nok igen. Men hun skal tages paa en anden Manér.

Det var en af Qvists Ærgerrigheder at være Kvindebetvinger, og denne Ærgerrighed var ikke uberettiget inden for en vis Sfære af Kvinder.

Med en Blanding af naiv Forfængelighed og fordærvet Fantasi glædede han sig til at udvide sit Operationsfelt til "pæne" Piger paa Landet. Pæne Piger! Aa hvad? Søster til saadan en Rod som Hans Peter Korneliussen! Gud véd, om hun er saa pæn?

Champagnen var tagen frem. Men drikke den alene, det var altfor kedeligt. At drikke den sammen med den Klods, der agerede Forvalter, en, som Hans Peter Korneliussen havde skaffet ham, var under C. B. Qvist juniors Værdighed, det Fæ vilde jo hellere have Øl eller sjofel Toddy.

Søge Hans Peter Korneliussen vilde han heller ikke. Nej, han laa vel paa Landevejene paa en Prangerfart. Han hadede i dette Øjeblik den "Rod"... fordi han ikke kunde undvære ham, fordi han drev hans Gaard kyndig og myndig, fordi han kunde blokke den gamle i København for Summer, som C. B. Qvist jun. slet ikke fik Lov at disponere over til flotte Heste eller store Dîner'er eller til adspredende Københavnsrejser. Nej - de blev allesammen smidte ned i Drainrør og Grøfter. Aa, hvor ærgrede han sig over, at Møllesøen skulde tørres og de gamle Træer fældes! For han, C. B. Qvist jun. - han havde dog fra sin Studentertid en Slags Forestilling om gamle Træers, gamle Møllesøers, gamle Vandmøllers Romantik. Det var muligt, det var Sludder altsammen; men, naardetvar Sludder... ja saa kunde man lige saa godt drikke eller elske sig ihjel... for mase med Jorden og selv haandtere Møggreben... uh...!

Jeg var et Fæ, at jeg lod Pigen løbe. Var hun bleven her... saa... ja... saa var den Tid gaaet. Ja, saadan en





Fjols jeg er! Mange Gange har jeg ladet gode Piger slippe fra mig og i sidste Øjeblik maattet tage til Takke med noget... uh...

Mørket havde tilsneget sig Magten over Stuen. Kun den urørte Champagneflaske sendte Reflekslys ud fra sin brede Bug. C. B. Qvist jun. var ved at græde af Arrigskab som en uartig Dreng, der ikke kan faa sin Vilje - maaske fordi han ikke selv véd, hvad han vil.

Eller var det blot Arrigskab, der nu gjorde ham saadan til Mode?

For hans Minde traadte frem kønne, milde Pigeansigter fra hans tidligste Ungdoms Baller. Hvorfor lod han sig drive ud paa Bummel af Vennerne og indlod sig med en hel anden Slags Piger? Ja, det var der nu ikke noget at gøre ved, for... ja, det var maaske Damernes Skyld... Livets... Samfundets... Naturens Skyld... at netop, naar man paa en Balaften glædede sig ved unge Damers Danseglæde, ubevidste Flirtation, fine Former osv. osv.... saa faldt man, naar man kom ud i den mørke Nat, i daarlige Hænder... og et Menneske er dog kun et Menneske.

Nej det var dog for galt! Sad han og angrede, at han ikke var bleven et dydigt Fæhoved? Nej, det var dog bedre at være en "Bisse" end en "Bede".

Disse københavnske Knejpekategorier lokkede en Smilkrumning frem over hans store Læber. Aa, hvem der dog sad i "Kisten", paa "National"... eller selv i et Telt i Dyrehaven eller i Charlottenlund!

Og hvad saa? Det havde han jo ogsaa været saa led og saa ked af, at han blev glad, da hans Fader besluttede sig til at gøre ham til Landmand. Da var han jo en Tid gaaet lange Omveje for ikke at se disse forbandede Knejper eller møde et af disse blege forsvirede Venneansigter, der var ligesom Spejle for ham.

Hvor hele Verden var væmmelig! En umaadelig stor Slimklat!

Ja, men der havde dog været baade nogle pæne Damer og ogsaa nogle simple Piger, som havde været skikkelige imod ham.... Aa, det var kedeligt, han havde ladet Birgitte Korneliussen slippe saadan. Hun havde ogsaa noget godt i sine Øjne, naar hun var lidt paa Afstand. Og saa var hun saa stor og stærk! Der var virkelig noget moderligt ved hende... Aa, bare hun var bleven! Han syntes, det vilde være saa rart, saa dulmende,





om han nogle Timer kunde sidde ganske stille med hende, Haand i Haand og Kind mod Kind.

- Aa Sludder!... Det var dog ikke blevet ved det! Det er vel bedst, det gik, som det gik.

Du forbarmende Gud! Gaa i Seng nu? Klokken var ikke elleve... Gaa ud at spasere?... Nej, mange Tak... alene! Læse?... Nej det var for anstrængende at læse. Der kunde jo kun vare Tale om at læse en fransk Roman... og det var længe siden, han havde havt fat i sine franske Bøger, var kun naaet paa sin forrige Gaard til at læse knap Halvdelen af"Mademoiselle Giraud, ma femme", det havde været et fælt Mas... og siden den Tid laa de gule Hæftebind uopskaarne.

Han slængte sig paa en Chaiselongue, hug Panden ned mod en Pudes Fløjel og sov. Han vaagnede ved at den tidlige Sommermorgensol skar ham i Øjnene.

Og straks hørte han ude i Gaarden en Stemme, som kommanderede og skældte ud. Han kendte den kun alt for vel. Hans Peter Korneliussen maatte være kommen hjem fra sine Farter og paa Vejen have sejt ind paa Stenbæk Møllegaard. Han behandlede den som sin egen, det Asen! Gud, hvor den søvndrukne unge Mand afskyede ham. Turde han bare kyle ham noget i Hovedet.

Men det var saa langt fra, at C. B. Qvist jun. turde gøredet, at han derimod dukkede sig ned for ikke at blive set fra Vinduet, krøb luskende og ludende gennem Stuen ind til sit Sovekammer, kastede sig halv paaklædt paa Sengen, bandte og sukkede nogle Gange og faldt saa i Søvn.


X.

Birgitte var hin Aften faret af Sted som en jaget Raa over Stub og Sten, først paa sivende og boblende, saa paa stenet og og knastør Grund. Med tæt tilhyllet Hoved havde hun sneget sig ind paa Stenbjerggaarden.

Hun tog ikke Shawlet af Hovedet, skønt hun belavede sig paa at klæde sig af og gaa i Seng. Lys gad hun ikke tænde. Aa, hvor hun skammede sig!





Vognrummel, Piskesmæld og brølende Kommando lød. Hendes Broder kom altsaa hjem i Aften. Saa knagede de tre Egetrin, som fra Entréen førte op til Dagligstuen, som under en Elefants Trin.

Tydelig hørte hun ogsaa, hvordan han rumsterede i Dagligstuen, raabte paa varm Kyllingesteg og Vin. Jomfru Kristensen talte imellem. Birgitte kunde ikke høre, hvad hun sagde, ikke en Gang da Talen løftede sig til Skænderi. Derimod hørte hun tydelig, at hendes Broder afbrød hende med et sjofelt Skældsord og raabte:

- Hold Kæft! Du véd, hvor Hundepisken hænger.

Birgitte kunde høre paa hans Stemme, at han ikke var ædru.

Der blev stille, efterat Jomfru Kristensen tudgrædende var gaaet ned ad Kældertrappen.

Et Øjeblik efter lød en Banken mod Loftet og Broderens Raab:

- Birgitte! Bir-git-te! Er Du i Seng? Bir-git-te-!

Hun tøvede lidt, fandt, det var bedst, hun gik ned. Thi det var tidligere hændt, naar hun ikke svaret, at Broderen i et Anfald af drukken Kærlighedsfølelse var steget op til hende, havde tilsmudsket hendes pæne Gulv med store Støvler, havde kærtegnet hende, mens han lugtede af Tobak og Spiritus, og havde efterladt en forpestet Luft i Værelset. Hun vilde hellere gaa ned, skønt hun var saare bange. Sæt, Broderen vidste, hvor hun havde været. Der sad han i stærkt Lampeskær, der gjorde det svære Ansigt rødglødende, mens Øjnene skinnede som fortinnet Kobbertøj. Han spiste og drak. Ved Siden af hans Kouvert laa en stor vidt aaben skrævende Brevtaske paa Bordet og oven paa den en Bunke fedtede Sedler.

- Er Du der, min egen, egen Tøs! raabte han... Her er et Glas! Drik med Din gamle Broder!... Hvad... en lille Smule! Tror Du,jegvil drikke Dig paa Pelsen? Nej... Du er det eneste rare,jeghar kendt i mit Liv. Og, naar jeg ikke har sørget for Dig, som jeg burde, med Lærdom og finere Dannelse, saa er det... ja, det er ikkeminSkyld... for jeg... holder saa meget af Dig... Vil Du kysse mig?... Jeg skal skylle min Mund først... Ser Du... der er Møntsorter... Dem har jeg tjent ved at bytte ét Par Heste... og sælge ét Par Heste... og ved... noget, som ikke rager Dig. Kan Du gribe, Birgitte?

Han rullede nogle Tikronesedler sammen i en Klump og kastede den i Hovedet paa hende og sagde:

- Køb Stads... Guldtøj... Silkekjole... Fløjelskaabe...





Hør Du, naar Du skal giftes, saa skal Du enten have en Rangsperson... eller en rigtig rig Proprietær... eller en studeret Mand... for Jens Knudsen... ham beder Du vel ogsaa om at bide sig i sine Griseøjne... den Bondeplag!... Nej, Du kan tage, hvem Du vil... i hvilken Sjanger Du vil... bare det er prima Bonitet... og saa God Nat, min Unge! Bare jeg altid var saa kærlig i Hjærte, Lever og Lunge, som jeg er i dette Øjeblik. Det bliver jeg saa tidt, naar jeg har været knusende gal i Hovedet som for et Øjeblik siden... Er Du træt?

Han tog lindt om hendes Hoved med sine mægtige Hænder, som om han tog paa en tynd Alabastvase, og.i hans udhængende Øjne stod et Par Taarekugler. Lampelyset spejlede sig i dem.

Birgitte skyndte sig at kysse ham og sige God Nat. Hun hørte ham boltre om dernede, derpaa lægge sig paa Sofaen, saa snorke forfærdelig.

Birgitte sov ikke. Der jog en Hær af Billeder gennem hendes Hoved, men det ene jog det andet, før hun kunde faa fat i noget. Men Broderens Ord, at hun skulde have en Mand af første Sort, klang som et genkommende Thema i det vilde Jagtstykke, der spilledes i hendes Sind.

I Morgendæmringen hørte hun Broderen raabe nede i Gaarden og køre ud af den. Hun kunde skønne, at Vognen kørte i Retning af Stenbæk Møllegaard. Hun kom til at græde. Det lettede. Hun fik Ro i sit Sind og faldt endelig i en haard Søvn. Instinktmæssig havde hun stukket Sedlerne under sin Hovedpude. Det var det første, hun greb efter, da hun vaagnede.

Hun drømte om sorte, mat smægtende Hundeøjne, om en lille fin Fyr, som hun kunde kysse ihjel, som hun kunde bære paa sine Arme. Og Dagen efter gik hun i en Døs. Alle Billeder fra Romanlæsningen var døde i hendes Fantasi. Hun manede ikke en eneste Helt frem til Sammenligning med det mørkøjede, sarte Barn. Hun omspændte en lille, blød klam Haand, følte en blinkende Diamantring paa Lillefingeren køligt i sin Haand, følte Diamanten skure skarpt imod hendes egen Haands fyldige indre. Hun pressede Diamanten ind, saa det næsten gjorde ondt.

Hun var saa inde i sine Fantaseringer, at hun saa paa sin Inderhaands store Pude, om ikke Diamanten havde sat et skarpt Afpræg deri.

Gud véd, hvad saadan en Diamantring kostede? Der var et halv hundrede Kroner i den Seddelklump, hendes Broder havde





kastet hen til hende. Mon de alle vilde gaa med til en Diamantring? Eller var det maaske ikke nok? I saa Fald vilde hun spare og bunke op, til hun kunde faa købt sig en Diamantring.

Aldrig var en Dag gleden saa hurtig for hende. Hun havde aldrig bestilt en Smule, da den sagte Skumring meldte sig, og hun havde dog aldrig kedet sig et eneste Øjeblik, hun, der dog saa ofte kedede sig.

Som om det var en selvfølgelig Sag, som om hun lystrede en naturlig tilvant Trang, gik hun ad samme Vej ned ad Møllegaarden til som i Gaar Aftes.

Broderen var kørt bort straks efter Middag.

Hun gik hastig, til hun naaede ind under Træernes Skygge. Saa sank der Køling ned over hende som en blid Douchestraale. Hun saa Møllegaardens gamle hvide Gavle gulne i det begyndende Aftenlys.

Myg summede mellem Levningerne af Møllesøens Ellekrat. Hun lyttede. Alt var stille.

Pludselig plaskede en Frø fra Stien ned i Vandet, der sivede om Stubbene. Den svage Lyd skræmmede hende, saa hun nær havde skreget. Hun saa Stuehusets lave Vinduer derovre flamme, som var der Ildebrand bag dem.

Hun vendte om og løb hjem.

Næste Dag gik som den forrige. Om Aftenen kom hun Stenbæk Møllegaard et hundrede Skridt nærmere; saa turde hun ikke gaa videre. Det var maaske den Gede, der sprang ude i Møllesøen, som gjorde hende bange, ligesom Frøen havde gjort hende bange i Gaar Aftes.

Tredje Aften naaede hun det blomsterspættede Gærde. Nej kravle over det... ikke for alt det, der var til i Verden!

For det var det floveste, hun havde gjort i sit Liv, at kravle over det Gærde.

Hu... hun syntes, hun kunde lugte den fine Cigarrøg fra forleden. Hun sprang ned i den tørre Grøft, krøb sammen i den paa Hug-Stilling, gemte sit Hoved i Overstykket, sporede og lyttede gennem Luften med bankende Hjærte.

Det var Snak; det var Indbildning. Der var ingen Røg. Der gik ingen bag Gærdet. Det var et Vindpust, der tog fat i Pilene, det var Duft fra en gammel Poppel. Ja, men der var nu alligevel noget, som rørte sig derinde bagved!... Nu blev det borte. Alt var dødstille. En Humlebi begyndte at brumme





om Blomsterne tæt bag hendes Hoved, mens Myggene pibende svirrede under Piletræernes Blade.

Nu brødes Stilheden. Der kom virkelig nogen, ikke i Haven bag Gærdet, men paa Stien, der løb tæt forbi den lave Grøft. Birgitte kunde ikke forblive skjult, og hun kunde ikke naa at klavre op ad Hegnet ind i Haven.

Der var intet andet at gøre end at rejse sig og gaa hjemad, mens hun endnu havde noget Forspring.

Hun rejste sig hurtig, turde ikke se hen til den Side, Skridtene lød fra, turde ikke afhylle sit Hoved, ikke løbe. Mens alle hendes Pulse slog, som skulde de sprænges, tvang hun sig til at gaa ad Stien i Retningen hjemad i jævn hurtig Fart.

Skridtene bag ved hende blev hurtigere og hurtigere, kom nærmere og nærmere.

Hun maatte sætte i stærkere Fart. Den, der kom bagefter, gav sig til at løbe. Birgitte løb ogsaa. Hendes Klæder suste og bruste.. Midt under Løbets Angest kunde hun dog tænke paa, at den der bag ved maatte kunne se hende langt op ad Benene. Det var ækelt.

Det er ikke saadan at løbe med lange Klæder. En Mand overmander let en Kvinde i Væddeløb.

Det gik et Stykke op ad Bakke. Som en Dreng i Tagfatleg længselsfuldt higer mod Fristedet, naar han føler ham, "Den, der er 'en", bag ved sig og i Tanken ser den fremrakte Haand langende efter hans Skulder, saaledes higede Birgitte mod Omdrejningen af den dybe sandede Vej. Thi i Højde med Bakkekammen laa Stenbjerggaarden knejsende over Plateauet og beherskede Resten af Vejen. For Spejderblik fra Stuehusets Vinduer turde Forfølgeren næppe udsætte sig.

Mens hun hørte Myggesværmen pibe ind i hendes Øren og hendes Klæder skratte eller smaahvine i det vilde Løb, følte hun en Haand slaa paa hendes Skulder, og et Øjeblik efter en Arm slynge sig om hendes Liv, mærkede en hed stønnende Aande i sin Nakke.

Der var kun to Skridt til Omdrejningen.

Birgitte skreg og sank i Knæ. Armen, der laa om hendes Liv, slappedes. Den var ikke stærk nok til at holde hende oppe. Det var hende selv, der havde Kræfter til ikke at segne og falde ned paa Vejens skarpe Grus.

Efter et sagtere Skrig, født af Aandenød, drejede hun Hovedet.

Et Ansigt med sorte Lokker pjuskende ned i Panden, med





et Par luebrændende Øjne, blegt, men med mørkerøde glødende Kinder lagde sig op til hendes. Hele Skikkelsen sank sammen i hendes Arme. Efter Løbet var Birgitte stærkere end den unge Qvist. Han havde sat alle sine Kræfter til; hun havde en god Rest tilbage.

Ganske stille, som dreven af en Nødvendighed, som tvang hende til ubetinget Hengivelse, vendte hun om. Han havde igen taget hende om Livet, da han var kommen sig lidt; hun lod sig føre af ham, hvorhen han vilde. De gik uden om Pilegærdet, ind ad en lille Laage overludet af en tæt, berusningsduftende Hyld, gennem mørke fugtige Gange ind ad den lave Havestuedør.

Birgittes Vandringer til Møllegaarden gentoges Sommeren igennem. Ejeren ventede hende ved den lille Laage. Champagnen knaldede, og i den dybt dæmrende Stue lod Qvist Munden løbe, fortalte, hvor ulykkelig han havde været, hvor hans Liv havde været overskygget af Kedsomhed... men nu...!

Han kunde som et kælent Barn lægge sig paa Knæ med Hovedet i hendes Skød, ret give sig hen i hendes moderlige Beskyttelsestrang. Hun kunde sno Lokker af hans sorte Haar om sine Fingre, tysse paa ham, naar klynkede over hendes Broders hovmestererende Adfærd, skænde paa ham, naar han fortalte. hvor mange Penge han sidst havde tabt paa Keglebanen paa Købstadens Hôtel, formane ham til at gøre Regnskab; hun skulde nok hjælpe ham med det. Han lovede at opgøre sin Status og forelægge hende den næste Aften. Det blev naturligvis ved Løfterne. Han fik Skænd, efterlignede et Barns klynkende Graad, saa lo han, tog hendes Glas, drak af det og morede sig med at sætte sine Læber paa det Sted, der var fugtig dugget af hendes.

Det var tyste Orgier i Mørke. Thi tidlig blev der mørkt i Havestue og Dagligstue. Æbletræerne skyggede tæt udenfor, og det gamle Ferskenespalier, der aldrig bar Frugt, men saa mange desto flere Blade, skjulte halvt Ruderne. Duft af Cigaretter og Vin bølgede tæt under det lave Lofts Bjælker i lune, stærke Strømme. Glas- og Latterklang lød dæmpet. Smilende tyssede de ad hinanden, naar de vilde klinke eller le.

Mens Høsten stod paa, turde de ikke ses, thi da var Hans Peter Korneliussen meget hjemme og færdedes meget paa Møllegaarden og dens Jorder.

Dagene blev kortere, Stuen blev mørkere. Udenfor vandedes Frugttræernes Blade med Guldglans; Kavillerne sad saa tæt saa





tæt; de skinnede i Aftensolen som purpurfarvede Lamper. Duft stod ind i Stuen af de gule Blommer, som i Masse laa ved deres Træers Fod.

Paa Vejen hjemad fulgtes de to ad et Stykke ned i Hulvejen forbi boblende, sivende, rislende Vand, mens Himlen furedes af en Raketild af Stjerneskud.

Det var en Aften langt hen i September. Himlen var helt overtrukken. Qvist og Birgitte havde længe siddet tavse. Det vil sige, Birgitte havde begyndt med at vise sig tung og tavs, og Qvist var altid lige som hun var.

Pludselig brast hun i Graad. Han hørte hende hulke. Det var saa mørkt, at de ikke kunde se hinanden. Birgitte saa ikke, at Qvist gjorde en mat, vranten Vridning med Overkroppen.

Var han ikke ulykkelig nok og saa led og ked af det hele? Hvishungav sig til at flæbe og være vranten, saa maatte hun hellere blive borte. Naar hun ikke kunde fordrive ham Tiden, hvad skulde han saa med hende. Han havde aldrig brudt sig om en Pige længere, end hun havde moret ham.

Vinen stod og drev i Flaske og Glas.

Qvist sukkede og gabede højt. Nu varhanlige ved at græde... Hvad havde han gjort hende? Hvorfor kunde hun ikke være ordentlig?

Han var saa mat og træt i Aften, at han gruede for at følge hende hjem som for et Hoveriarbejde. Men det var alligevel bedst at faa det snarest muligt fra Haanden. Han rejste sig og tog en Paletot paa.

- Er Klokken saa mange? hviskede Birgitte.

Hendes Stemme dirrede.

- Det er saa væmmelig mørkt derude, mumlede Qvist.

De gik gennem Haven uden at sige noget. Da de kom til den lille Laage, hvor de store tætte nedhængende Buske hyllede Stedet ind i et uigennemtrængeligt Mørke, faldt Birgitte pludselig Qvist om Halsen, knugede ham, saa han stønnede ved det, og hviskede ham noget i Øret.

Det gøs ham gennem Marv og Ben. Han greb efter Laagestolpen. Hans første Tanke var:

Nu slaar Broderen mig ihjel...

Han mumlede:

- Ja, saa maa vi jo se... at... Jeg maa til København... Men der vil jo gaa en Maanedstid... ja en Maanedstid... saa...





Det summede i hans Hjærne... Han maatte... han maatte gøre noget... for ellers kunde han risikere, at Broderen... han var i Stand til alt... Han maatte til København og finde paa et eller andet. Han fulgte Birgitte til sædvanligt Sted, kyssede hende aandsfraværende, saa ikke efter hende, løb hjem, tændte Lys, vred sine Hænder, skældte sig selv, Birgitte, sin Fader, Hans Peter Korneliussen, hele Verden ud, bandede den Dag, han blev født, satte Champagneflasken for Munden og tømte den, ravede saa i Seng, næsten døddrukken.

Den næste Dag bragte en Dreng Hans Peter Korneliussen et Brev, der fortalte, at Proprietær Qvist var syg og laa i Sengen. Han kunde ikke se nogen som helst i de første Dage, maatte ikke gaa ud, ikke tale med nogen.

- Det Kyllingehoved!... Jeg har s'gu heller ikke noget, jeg skal have sagt ham mere, sagde Korneliussen... Hvad skader Dig, Birgitte... Fik Du et Sildeben i Halsen? Naa tag en Slurk Øl og skyl det ned med!

- Nej... jeg maa ovenpaa. Jeg har saa ondt.

- Læg Dig, min Tøs! Jeg skal bringe Dig lidt god Portvin... Det gaar nok over, for vor Familje har Marv i Benpiberne. Vi er ikke raadne i Knoglerne som Fjolsen derovre.

Han pegede i Retning af Stenbæk Møllegaard.


XI.

Hans Peter Korneliussen slog Døren op paa vid Gab til Firmaet C. B. Qvists yderste Kontor. Han saa straks, at to Kontoristers Pladser paa den ene Side af en Dobbeltpult stod ledige. Han nikkede bekræftende til sin egen Tanke. Han blev ædel i det Øjeblik. Han fusede ikke gennem Ekspeditionskontoret paa den flotte, uforskammede Maade som før, dvælede endog en Stund foran Skranken og nikkede halv gemytlig, halv nedladende til hver af de fire Personer, som rejste Hovederne fra Bøger og Papirer og standsede de skrattende Penne. Hans Peter Korneliussen's Øjne løb hurtig om som en Rottes. Han gav igen sin





Tanke et Bifaldsnik. Tanken var: "Nu har jeg den gamle Flæsketyv i Skruestikken."

Proprietæren gjorde en Drejning paa Støvlehælen og spurgte ud i Lokalet:

- Naa, der er stadig Vejr i Bælgen her paa Værkstedet...? Og Fatter er derinde? Hvad?

Uden at faa eller vente Svar tog Hans Peter Korneliussen i Laasen til Chefens Kontor et saa myndigt Greb, som om han var vant til at gaa ind og ud som Herre, betænkte sig dog og bankede flygtig paa, inden han lukkede op.

Kontorfolkene saa op fra deres Arbejde og paa hinanden indbyrdes. Blikkene udtrykte paa en Gang Forargelse og en ny Bekræftelse paa, hvad de længe havde anet. Der undslap den yngste Kontorist Ordet:

- Bondestud.

Den gamle Bogholder tyssede ad ham, sukkede, skrev videre. Arbejdet fortsattes uden Ord. Pennene skrattede som før.

Den gamle Grosserer havde ikke faaet Tid til at sige: Kom ind! og, da Døren smækkedes op forinden, fór han op fra sin Stol. Han tog sig dog straks i det og betvang sin Vrede ved at tage fast om sin ru Hage med sin store knoglede Haand.

- Ja det er natyrligvis galt med Møntsorterne igen, Fatter! sagde Proprietæren... Med Forlov?

Han smed sig i en Stol. Den gamle C. B. Qvist betvang en begyndende Dirren i Stemmen. Den lød med mere fynsk Tonefald end sædvanlig:

- Ka' Di'tte huske, hva jeg sa' sidst, Korneliussen?

- Hm jo. Men lige over for en eneste Søn tager en kærlig Fader jo sommetider sit sidste stærke Ord tilbage.

- Véd De, hvad den samme eneste Søn har kostet mig?

- Aa - jo-o... lad mig se... jo vel saa. Jeg kan omtrent regne det ud paa nogle Smaating nær, sagde Korneliussen og lo lidt.

- Jeg smi'er ikke en Øre mer i de forbandede Gaarde. Jeg gør'et ette Korneliussen.

- Sødeste Ven! jeg sagde Dem jo ærlig og redelig forud, at den Jord vilde æde en Hob Sedler og klingende Mønt; men jeg garanterer Dem, at holder De ud et Par Aar... saa...

C. B. Qvist sen. lagde sine Albuer paa sin Pult, saa stift paa Hans Peter Korneliussen og sagde, idet han forcerede sin ellers saa douce Stemme op i en skrigende Falset:





- Je' gør'ed min S'æl og Salighe' ette. Ikke en Øre.

- Se, se! Vil De da have, at Sønnen skal gaa fra Gaarden?

- Ja. Lad ham saa rejse til Brasilien og vogte Faar! Jeg kan ikke mere.

- Saa-aa-aa? Hvad? Hvordan bliver vi da af med den Gaard? For jeg har dog første Prioritet... og...

- De kan jo tage den.

- Jeg? raabte Hans Peter Korneliussen med en dreven Prangers ypperlig spillede Indignation... saa var jeg sagtens paa Fattigvæsenet til næste Aar. Der skal Formue til, min søde Fa'r!

- Ja vel. Det har De jo.

- Aa, Gud hjælpe mig... ha... ha... ha! Dag og Vej, Slid som en Hest for en gammel Tærskemaskine! Spændt for, min kære... slemt spændt for. Seletøjet knager hvert Øjeblik.

- Ja, ja, saa lader jeg Gaarden straks gaa til Auktion.

- Hm... hm! Véd Deres Søn af, at De tænker paa det?

-Ja.

- Hm... hm! Og det er bestemt

- Saa sandt jeg tror paa et Liv paa den anden Si'e Graven; jeg gør'ed ette, Korneliussen!

- Naa, det er saadan? Det er Alvor.

- Ja, Fa'jen pine mig, det er'ed.

- Og vores Mellemværende med Smør ekssetera.

- Ti'en vil vise det, Korneliussen. Det klarer sig a' sig selv.

- God Morgen, Hr. Grosse'r!

- God Morgen!

Med et Minde om svundne Dages fornemme Overlegenhed over den Bondeproprietær gav C. B. Qvist sen. Hans Peter Korneliussen et Vink hen imod Døren.

Hans Peter Korneliussen var ikke fri for at ofre Qvist en sympathetisk Følelse. Han tænkte: "Det er rigtigt - man skal skyde Skidtet op i sig, saa længe der er lidt Gang i Pumpeværket. "

I det yderste Kontor helligede han de arbejdende Kommis'er en kristenkærlig Tanke. Han slog ud med sine Slagternæver til begge Sider og sagde helt salvelsesfuldt:





- Gid det maa gaa Jer alle godt i Verden, I unge Mennesker!

Saa huskede han, at Bogholderen var en gammel Fyr, og sagde til ham:

- Gud være med Deres kære Hustru og elskelige Børn, Jensen!

Med jublende Samvittighed gik Hans Peter Korneliussen ned ad den tæppebelagte Trappe og sang:



Stenbæk Møllegaard er min!

Sikken en Afrunding af Jordene!

Hans Peter Korneliussen havde en af de foregaaende Dage været paa Børsen. Han havde ellers intet at gøre der, men han havde lugtet Uraad med Hensyn til Firmaet C. B. Qvist & Co.

Han havde ladet, som om han søgte den gamle Grosserer deroppe paa Børsen. Han spurgte en fælles bekendt, en anden Grosserer, om, hvorledes den kære gamle Fyenbo levede. Vedkommende mente, at han levede godt; men det Smil, som ledsagede Svaret, blev straks opfattet af Hans Peter Korneliussen som tydende paa, at C. B. Qvist ikke var, hvad han havde været. Som en klog Jagthund sporede han videre og fik sin tidligere Frygt bekræftet.

Hans jordgriske Klo havde nu Tag i Stenbæk Møllegaard. Nu maatte den kunne faas til en saa lav Pris, at han let kunde taale et Tab paa det Smør ved C. B. Qvists Konkurs. Da han gik fra C. B. Qvist & Co.s Kontor, var han vis paa sin Sejr.

Han følte Trang til at belønne sig selv for sin Klogskab og sin Lykke... ja, der var Restavrationen paa Kvægtorvet! Der var god og solid Mad, og der var et Publikum, som kunde vurdere en flot Mand fra Landet. Der var endelig Haab om en Handel.

Paa Vejen derud klappede Proprietæren afvekslende sin Frakke paa det Sted, hvor han kunde føle Tegnebogen indenfor, og sine Benklæder der, hvor han kunde føle sin store Portemonnaie. En svag klingende Raslen af Guld besvarede hans Tag paa det sidste Sted.

Ja, Gu' havde han Raad til at købe den Tyr, som han vidste blev udbudt til Salg derude af en Kvægkommissionær. Han skulde - det bandede han højt og dyrt paa - overbyde alle lysthavende. Tyren blev købt. Proprietæren og Kommissionæren





spiste forloren Skildpadde, Flæske- og rød Oksesteg. Af den sidste gravede de om Kap den saftige Mørbrad ud, saa de frembragte en hul Grotte. En Slagter, der senere kom til, ærgrede sig over, at de to Fyre havde taget det bedste, inden han kom til, og ytrede mut henkastende til Hans Peter Korneliussen efter dennes sidste Udgravning:

- Den Herre faar sig noget Mørbrad.

- Proprietæren svarede:

- Tror De, vi æder Møg ude paa Landet?

Kommissionæren lo; Slagterens Bryn trak sig truende sammen. Hans Peter Korneliussen svarede ved at lægge Gaffel og Kniv fra sig, skyde Manchetterne tilbage over sine vældige Haandled og vise Begyndelsen af Armene. Saa pillede han ved sin Ringfingers Agat og sin Lillefingers Diamantring, som vilde han tage dem af.

Kommissionæren gav ham et spændt Sideblik. Han handlede baade med Slagteren og Proprietæren og frygtede for ikke at kunne bevare sin Nevtralitet, hvis det skulde komme til Kamp mellem to slige Stormagter. Men der var i Dag noget mildt oppe i Hans Peter Korneliussen, noget, han med Nydelse af sin egen Ædelhed glædede sig ved at lægge som en Dæmper paa sin Stolthedsfølelse.

Han strøg sine Manchetter med de store Guldknapper i hen ad Bordet og spurgte Kommissionæren med et Hovednik i Retning af Slagteren:

- Kender De den Herre, Olivarius?

- Det er Slagtermester Prytz, svarede denne hurtig.

- Naa, saa godt Ord igen, Hr. Prytz! sagde Korneliussen. Har jeg ædt fra Dem, saa kan De drikke fra mig... Hej... Opvartergarçon... en Flaske Klikko (d.v.s Cliquot).

Forsoningen var straks tilvejebragt. Flere Slagtere, Prangere og Kommissionærer kom til. Der champagneredes til over Middag. Af og til kom der Portvin, for det "satte" Champagnen, paastod Slagter Prytz. Hen ad Dugen randt skummende gule og stille blodrøde Bække. Den skærende sene Sol morede sig med dansende at bade sig i de rislende Strømme paa Dugen og kobberforhude de svære Ansigter om Bordet.

Korneliussen udbragte Selskabets Skaal, sagde, at i Dag var det den lykkeligste Dag i hans Liv, men det var nu foreløbig en Hemmelighed, hvori hans Lykke bestod. Men det gik i Regelen et Menneske godt i Verden, naar samme Menneske frygtede





sin Gud og ærede sin Konge, og begge Dele gjorde han F- hente sig.

Han fik et rungende Hurra efter denne Tales Slutningsord. Han var ikke mere drukken, end at han kunde præstere en virkningsfuld Sortie. Han sagde:

- I faa vel valgte Ord... ja det er Grin natyrlig... men i faa vel valgte Ord udbringer jeg et Glas for vort elskede gamle Danmark. Og, naar jeg tænker paa gamle Danmark, hvordanne kan man saa la' vær' med at tænke paa de Hovednæringsveje, som nærer og føder dets bedste Sønner, saa de faar Marv i Knoglerne til at gribe om Sværdet, naar Moderen kalder paa dem. Følgelig en Skaal for Agerdyrkning og Kvægavl, for hvad var vi uden Brød og Kød, mine Herrer! Men, da her (han pegede paa to tilstedeværende) tillige er to vel bekendte Hestehandlere tilstede, saa anser jeg det baade for tids- og hensigtssvarende at sige, at vi, min Salighed, har Raad til at holde Luksusheste, og det vilde være skidt, hvis vi ikke havde det. Altsaa en Skaal for Agerdyrkning, Kvægdrift og den ædle Hesteavl!

Brøl i det uendelige. Taleren drak ud, hev sit Glas mod Gulvet, smed Opvarteren to Tokronestykker i Hovedet og forsvandt.

- Det er Satans, saa han har Ordet i sin Magt, sagde Slagter Prytz til Kvægkommissionæren.

- Ja, af saadant et Bondebæst at være, bemærkede den ene Hestepranger.

Hans Peter Korneliussen var nær ved at finde Vesterbros Passage for smal til den Udfoldning, han følte Trang til.

Da han opdagede en Juvelerbutik, fik han en Idé.

- Gitte skal min Salighed have et Armbaand saa tykt som Jerngrimen til min nye Tyr i Dagens Anledning.

Han købte et vældigt ét. Det var kønt af mig at huske hende, tænkte han. Det fortjener jeg en lille Kaldô (cadeau) for.

Saa købte han en Ring og satte den oven over Lillefingerens Diamantring. Han lod dem begge spille i Solen, mens han gik op ad Frederiksberggade og over Gammeltorv. I Trods spyttede han mod Springvandet.





XII.

En Dreng holdt med hans Vogn ved Jernbanestationen.

- Kom, Lars Fæ! sagde Proprietæren til Drengen. Nu skal Du smage, hvad Du aldrig har smagt før, Lars.

Lars gloede op mod sin Herre, frygtsom, mistænkelig. Han mente, at hans Herre vilde "gøre Nar".

Hans Peter Korneliussen trak Drengen i Trøjekraven ind i anden Klasses Ventesal.

Paa Buffeten stod en Frugtskaal med en halv Snes Kager i Kummen.

- Æd dem, Lars! raabte Proprietæren.

Lars lod sig det ikke sige to Gange. Paa faa Øjeblikke var Frugtskaalens Glasbund tom.

- Giv den Tyrekalv en sød Snaps! raabte Hans Peter Korneliussen til Opvarteren. Svensk Banko... det vil sige, af den eftergjorte... den nationale... hvad, Rasmussen!

Opvarteren lo med humoristisk Forstaaelse.

Drengen drak den søde Drik med Graadighed.

- Du har vel løst Skaglerne, Lars Kvæg? sagde Korneliussen.

- Ja, Herre!

- Saa kom, mit Nussebarn!

Under Bifaldsraab fra Opvarteren og et Par Folk i Ventesalen tog Hans Peter Korneliussen sin Dreng i Frakkekraven og i Benklædernes Bagstykke, sparkede Døren op, saa Ruderne klirrede, bar ham ud, smed ham op paa det lille Bagsæde paa Vognen, greb selv Tøjlerne og kørte hjem i en Fart som et galt Menneske.

- Det er Satan til Karl, sagde en af de bifaldsytrende Borgere hen til Opvarteren.

- Ja, og det underligste er, Hr. Lund, sagde denne, at egentlig talt saa er Hr. Korneliussen af Bondeslægt. Men jeg forsikrer Dem for, at ingen Greve eller Kammerherre her paa Egnen er saa flot med Drikkepenge. Man skulde tro, at han i Udlandet havde stoderet til Hertug eller Markise.

I strygende, klirrende, gnistrende Fart gik det til Stenbjerggaarden.

Den sikre Udsigt til den betydelige Arealforøgelse, det billige Køb af den dejlige Tyr... det var det solide Grundlag for





Hans Peter Korneliussens Triumfator-Følelse. Derover svævede som en lyrisk Damp Bifaldsraabene over hans Talerpræstationer paa Kvægtorvets Restavration og over hans athletiske Bedrifter paa Jernbanestationen.

Klokken tre fire gjorde han et saa flot Sving om en af Stenbjerggaardens Længer, at Vognen heldede stærkere end Jernbanewaggoner paa en stor Kurve. Drengen, som var falden i Søvn, var lige ved at falde af.

Kom med Trappen, en eller anden Han- eller Hunkamel! brølte han.

Vogntrappen blev bragt. Gaardens Ejer kastede et Blik ud over Gaardsrummet og fandt sit Værk, Kampestenslængerne, saare godt, nikkede mod Stuehuset og fandt det meget pænt. Det skulde snart blive pænere!

I Entréen kylede han sit Overtøj i Favnen paa Jomfru Kristensen og var nær ved at vælte hende over Ende. Hun mente, at han var fuld, da hun saa hans rødglødende Ansigt, sveddryppende Pande og stærkt udtrædende Øjenkugler. Hun tog da mod alt, hvad han smed hen til hende uden Kny. Desuden holdt han sin Pisk i Haanden. Han saa ud til alle Haande.

Han blev staaende et Øjeblik med Hatten paa Hovedet og Pisken i Haanden og saa sig om underlig adspredt. Han pegede med Pisken ned mod Døren til Kælderen. Jomfru Kristensen gik hen mod den, skottende sky efter ham over Skulderen, forsvandt saa bag den og mumlede, mens hun gik ned ad Trappen til Køkkenet:

- I Dag er han rigtig fuld, det Svin!

Hans Peter Korneliussen var overvældet. Vistnok var han fuld af frydefuld Stolthed, men Følelsen var ham saa stærk, at han syntes, den knugede ham. Det skummede og boblede inden i ham. Han kunde have Lyst til at brøle sin Gevaltighed ud i alt det Rum, han kunde omfatte med sit Syn, og faa sit Brøl gengivet af vældigt Ekko fra den vide Synskredses Kuppel.

Foreløbig slog han et Knald med Pisken. Det rungede som et Pistolskud i den store Entré. Alligevel var det ham for flovt, det Knald. Han drev Pisken hen mod Væggen. Skaftet slog Hul i samme Væg, saa et Stykke Kalkpuds dryssede ned.

Nej, til Vejrs! Op, hvor han kunde se ud over sit Areal! Ud over hele Stenbæk Møllegaards og Stenbjerggaardens "tilliggende" Jorder.

Med tunge Skridt, saa Egetrinene knagede derved, skred





han op ad Trappen til Kvistetagen. Et Øjeblik tænkte han paa sin Søster og paa det Stads, han havde købt til hende, men den store Hovedstrøm i hans indre skyllede alle Bitanker til Side. Da han var kommen til Døren til hendes Værelse, ænsede han ikke, at den stod aaben, og at ingen var i Stuen. Birgitte eksisterede slet ikke for ham i dette Øjeblik. Ikke en Gang hans nye Tyr havde han Plads til i sin Sjæl.

Et tindrende, skærende Efteraarssolskin strømmede gennem Ruderne. Hans Peter Korneliussen slog Vinduerne op i det midterste Dobbeltfag og lænede sin hele store Overkrop ud over Karmen.

Alt det, der laa der neden under, var hans.

- Det er min Jord... det er min Jord! raabte han jublende.

Han bredte Armene ud, ned i Retningen af Stenbæk Møllegaard. Det vilde være evigt Sjov, om han kunde spytte saa langt, at Projektilet naaede Møllesøen, som nu glimtede saa koket gnistrende op imod ham. Den kunde skabe sig, saa meget den vilde, den skulde tørlægges til Eng. Det kunde blinke saa broget i rødt, brunt, gult og grønt, saa meget som det gad, Løvet paa de gamle Bøge, de bredbenede Elle, de tætte Pile, de ragopskudte Popler dernede. De skulde bløde for Øksen, en for en. Veddet skulde sælges og Røddernes Aske gøde Jorden. Alt det sivende Vand skulde suges op af Drænrør, tvinges til artigt at samle sig i Grøften. Der var gjort noget for C. B. Qvists Penge, men der skulde gøres meget mere.

Ja, ved Skoven hinsides Sækkeløbet, der endte Hans Peter Korneliussens Rige. Der begyndte Herregaarden Oddersholms Territorium. Derved var intet at gøre. Herregaardens Areal havde han aldrig tænkt paa, tosset var han dog ikke. Det gjorde godt i Øjnene og i Tanken, at de mødte den Skov, hvor skulde de ellers have fundet Hvile? Men ellers var alt hans, saa vidt hans Syn rakte ud over de blaagrønne, graaviolette og sortebrune Marker, over de tindrende Vande over de graagule Markveje.

Han maatte have Luft. Et Brøl som fra en Bøffels Lunger buldrede ud over Gaarden. Kragerne fløj skrigende fra Tagmønninger og Stakke og susede ud over Hans Peter Korneliussens Territorium.

- Der er Plads nok til Jer Rak med, raabte han, han, som saa tidt havde været saa arrig paa Kragerne, at han, om han havde evnet, havde plaffet hver og en af de sorte Asener ned.





Nu følte han ingen Vrede over nogen Medskabning; han var stor nok til at kunne indrømme dem alle Plads i Tilværelsen.

Under Begejstringens Højtryk løftede hans Fantasi sig til et vældigt Jagtgilde, inden Aaret randt ud. Nu var han en saa stor Proprietær, at han turde haabe at se Baronen paa Oddersholm, Kammerherren paa Ringstrup, ja Kammerherre og Overførster Stjernskjold fra København, dem, han paa Jagterne havde maattet holde sig i Afstand fra. Champagnen skulde flyde hen ad Gulvene, tre fedt spækkede Dyrerygge skulde ryge paa Bordet, Flødesaucen skulde skumme til den som et Hav. Gæsterne skulde blive saa "stjernefulde", at de "skulde mindes den Kæfert, de havde faaet i Hans Peter Korneliussens Hus, saalænge Vorherre sparede deres Liv her paa Jorden."

Skumringen løftede sig langsomt op i Rummet, Solen gik ildrød ned. Fugtig Kulde slog mod Hans Peter Korneliussens Ansigt og ramte hans Bryst gennem den opknappede Vest.

Endnu sendte han en sidste uartikuleret Strofe af Sejershymne ud oyer sin megen Jord, denne Gang langt mere dæmpet end før, som en Brummen af en Bastuba, der prøves af Musikeren.

Saa vaagnede han, saa sig om i Stuen. Der var noget at glæde sig til endnu, selv nu, da Mørket snart vilde berøve ham Synet af hans megen Jord... Ja... der var Tyren.. , den kom i Morgen... og der var Birgitte. Der var Guldstadsen!

- Hvor Fanden er hun? brummede Proprietæren og saa sig om i Værelset. Først nu huskede han paa, at det var Birgittes Værelse, han stod i.

- Nej... hun var der ikke. Saa var hun vel neden under. Han gik ned.

Han slog Dagligstuedøren op og stormede ind.

- Birgitte! Birgitte! Hvor er Du, min Tøs?... Hvor i Djævlens Rige er hun? Bir... git... te!

Det klang gennem de store, halvtomme Værelser.

Hans Peter Korneliussen var ikke vant til, at nogen ikke kom, naar han kaldte.

Han rev Døren op til Spisestuen, Dagligstuekakkelovnen rakte en lang rygende Tunge ad ham paa hans Bag.

Er hun da i Køkkenet? Saa river vel Kristensen og hun Tarmene ud af Livet paa hverandre.

Under en ny gadedrengeagtig Demonstration fra Kakkelovnens Side gik han ud i Entréen og raabte sin Søsters Navn ned ad Køkkentrappen.





Intet Svar.

- Kristensen... da for Satan!

Husjomfruen viste sig i hvidt Forklæde med Smække og med en stor Kødkniv i Haanden.

- Hvor er min Søster?

- Véd'et virkelig inte.

- Er hun ude?

- Ja, naar hun 'te er hjemme, maa hun vel være ude.

- Vil Hun svare manerlig, Jomfru Sisken, hva'?

- Frøkenen (Ordet udtaltes, som var det indsyltet i Galde, før det kom frem)... Frøkenen er vel, hvor hun altid plejer "vant" at være om Aftningen i snart et halvt Aars Tid.

- Hvor er det?

- Der ovre...

- Hvad for noget Sludder?

- Paa Møllegaarden. Det er mærkeligt, De ikke har hørt, hvad alle Mennesker paa Egnen har talt om.

- Jeg har andet at gøre end høre paa Kællingevrøvl. Hvad mener De?

- Pyh... At hun er forlovet med den unge Qvist.

- Det er... det er Løgn, brølede Hans Peter Korneliussen og holdt den knyttede Haand tæt mod Jomfru Kristensens Ansigt. Hun fór ikke tilbage, det var næppe, at hun blinkede.

Det imponerede Hans Peter Korneliussen. Som kyndig Kortspiller mærkede han, at Jomfru Kristensen maatte have Trumfer i Baghaanden. Hans Hidsighed veg for hans Snildhed.

Jomfru Kristensen kendte ham. Hun sagde med det blideste Tonefald, hun kunde opdrive:

- Slaa De kun, Korneliussen!

- Komherind!sagde han og pegede med Støvlespidsen mod Dagligstuedøren.

Jomfru Kristensen saa, at hans store Hænder rystede. Lillefingerringens Diamant dirrede som en Dugdraabe paa en Stængel. Hans Peter Korneliussen betvang sit Raseri med en saadan Kraftanstrængelse, at det gjorde ondt i hele hans vældige Krop.

Husjomfruen adlød med et Smil som en Spillers, der nu er sikker paa sin Gevinst. Hun satte et sødladent-roligt Ansigt op og sagde:

- Stakkels Korneliussen! Jeg vidste, det vilde gøre et dybt Indtryk paa Dem.





- Hold K-! Aflever saa Deres Sludder!... Sæt Dem, for Djævlen! Hvis Din Rakk.... Sæt Dem, Jomfru Kristensen!

Han udstødte et Suk som en saaret Tyr. Jomfru Kristensen skottede op mod ham.

- Jeg generer mig for Dem, Korneliussen, naar jeg skal sige, hvad jeg véd.

- Generer Dig, Din... den... Hvad? Plejer vi to ellers at genere os for hverandre, Kathrine Kristensen? Hi, hi, hi!

Hans fremtvungne Latter hvinede som et Lokomotivs Signalpibe.

- Jo, "Frøkenen" er forlovet med Hr. Proprietær Qvist til Stenbæk Møllegaard. Er det Løgn, maa De stikke mig med den Kødkniv lige i Hjærtet.

Hun rakte ham Kniven. Han kylede den hen mod Kakkelovnen, saa Skaft og Blad skiltes og faldt bragende paa Gulvet. Endnu en fortvivlet Anstrængelse!

- Naa... Det skal jeg nok forpurre, sagde han og lo med sammenbidte Tænder. Jeg skal slaa den Hvalp i Kardusen, saa han skal bide sig i Navlen.

- De kan 'te naa ham, Korneliussen, for han er stukket af for en to tre Dage siden. Ingen har set noget til ham.

- Naa... hvad skaber De Dem saa for? Saa er den Forlovelse jo ad Helvede til, sagde Proprietæren og drog et Befrielsens Suk.

- Pyh... ja vist saa! Frøkenen er... langt henne... Vil De lade være at sla', saa skal jeg hviske Dem det.

- Skabedyr... Hvad mener Hun?

Husjomfruen rejste sig. Hendes Øjne straalede af Sejershovmod. Man kunde se, at hun havde været køn. Hun hviskede Korneliussen en lang Historie i Øret. Hun maa have givet ham uigendrivelige Beviser paa sin Beretnings Sandhed. Hans Ryg krummede sig, hans Hoved sank mere og mere. Da hun havde endt sit hviskende Referat, rejste han sig ved Hjælp af Haandfladerne, som han støttede mod Bordet.

Han var blaarød i Ansigtet, og de opsvulmede Tindingaarer dannede Zigzaglinjer. Det hvide i hans Øjne var blodigt.

Brat rejste han sig i sin hele Højde og Bredde. Han greb Jomfru Kristensen under Armene. Hun skreg og hvinede. Han løftede hende højt fra Gulvet tre Gange. Hun hvæsede:

- Vil De slaa? Jeg raaber om Hjælp!





Han lagde hende sagte ned paa Gulvet, satte sin Støvlehæl paa hendes Pande, men ogsaa ganske sagte, blot markerende, hvad han havde Lyst til, rejste hende op og sagde:

- Gaa... Jeg skal ikke gøre Dig noget, Din forbandede Hugorm!

Hun forsvandt lydløst.

Da styrtede Hans Peter Korneliussen sit Legeme over Bordet Panden slog haardt mod Egepladen.

Han græd højt med Hulken og Skraal, med en Barnegraads Blanding af Arrigskab og Bedrøvelse. Hans Tænder bed i Træet. Han rev store Totter Haar af sit Hoved og kylede dem ud i Stuen.

Han havde aldrig anet, at der var noget Punkt i ham, hvor han kunde saares saa forfærdelig smerteligt.

Der var ikke meget Rum til Følelse i denne jordbegærlige, pengegriske, efter alle dyriske Nydelser graadige Kødmasse, i dette forsvirede, forspillede, forprangede, tilsølede Individ. Og dog, nu var han som ramt i en Pulsaare paa en Plet, hvor Huden var tynd.

Som en udfusende Blodstrøm randt en uafbrudt Minderække forbi ham:

Han, den store, stærke Dreng, kørte den lille Søster om i den gamle Bondegaardshave, smed store Dynger Rosenblade i Favnen paa hende, for at hun skulde lege med dem. Han havde altid været uforskammet mod sine Forældre; til den lille Birgitte havde han aldrig sagt et ondt Ord. Kort før hendes Konfirmation havde han været i København og torvet. Han snød sin Fader for 25 Rigsdaler, for dem forærede han Birgitte en Guldkæde i Konfirmationsgave. Fra Markeder i Købstæderne havde han altid havt Godter med hjem til hende. Hun havde altid faaet Lov til at gøre, hvad hun vilde, for ham, der ellers svang sin Hundepisk over alle Gaardens Fæ og Folk.

Aldrig havde han brudt sig om, enten hun var flittig eller doven; han havde aldrig fordret Arbejde af hende; hun havde for ham maattet sove, saa længe hun gad, spise saameget hun vilde.

Nu havde han den megen Jord. Hvad kunde det nytte? Mon nogen Godsejer, mon saa meget som en af de kongelige Skovridere vilde sætte sin Fod paa Stenbjerggaarden, nu, da Husets Datter havde bragt saadan en Skændsel over Familien?

Birgitte havde igen bragt ham i Jævnmaal med Rakket.





Arrigheden vandt Sejer over Bedrøvelsen. Han sprang op, gik ud i Gangen og tog sin Hundepisk ned fra Stativet. Birgitte skulde have Prygl, tørre Prygl, naar hun kom, om hun saa skulde ligge død for hans Fod. Han knaldede vildt med Pisken.

Men Birgitte kom ikke.

Hun havde været borte i tre Dage, sagde Jomfru Kristensen næste Morgen.


XII.

Ja, det var tre Dage siden, Birgitte for sidste Gang i Mulm og Mørke havde listet sig over til Møllegaarden. Hun fandt Stuehuset mørkt. Der var ikke Lys bag et eneste Vindue. Havestuedøren var lukket. Forgæves bankede hun det gamle Signal paa Dør og Rude: først et stærkt Slag, saa med et længere Mellemrum to hinanden følgende svagere.

Strygende sig om Hjørnerne som en Kat havde hun omgaaet Stuelængen og var kommen ind i Gaardsrummet. Bækken, som løb igennem den, glimtede dorsk som et søvnigt Hundeøje. Hun lyttede... Næppe skelnede hun sagte dryppende Lyd.

Der henne i en af Længerne, hvor Qvist havde lavet en Folkestue i Stedet for den gamle, som havde ligget midt i Huset... der gloede et Lys ud fra de to lave Vinduer. Hun standsede og lyttede ved hvert andet Trin, med Angestens Graad i Halsen.

Det var rædsomt! Her, hvor hun burde være Herskerinde og Frue, her sneg hun sig om som en Tiggertøs. Og hun stammede jo fra Stenbjerggaarden med de mange erhvervede Tønder Land!

Sidste Gang, hun havde truffet Qvist, laa han i Sengen. Da han saa hende, græd han først som et uartigt Barn, og saa sagde han:

- Intelligensen giver Ret til Forførelse.

Birgitte havde grundet over disse Ord. Hun havde ikke kunnet faa Magt med dem. De laa som en ufordøjelig Klump i hendes Organisme.

Herre Gud! Han maatte jo gifte sig med hende, i København, i al Hemmelighed!





Hun raabte - det vil sige, hun raabte ikke - men hun forestillede sig, at hun raabte:

- Her er jeg! her er jeg! Kom, lad mig ikke blive det elendigste Menneske paa Jorden!

Hun faldt nu ned paa de plumpe, utilhugne, kønrøgsbestrøgne Stene i Længens Sokkel. Det lindrede, da hun følte Smerte i det ene Knæ.

En Dør gik op. Hun lagde sig plat ned paa Jorden og krummede sig sammen til en uformelig Bylt.

En stor Hund kom springende ud af Døren. Det var Ajax, Qvist's fine hvid- og brunplettede Hønsehund.

Den gøede hvinende og klagende ud i Luften.

Birgitte fløjtede ganske sagte ad Ajax. Hunden snøftede, tog et Øjeblik enafventende Stilling. Birgitte kunde se dens Snude. Lyset inden for Vinduerne skinnede paa den.

Ajax klynkede og baskede med Halen op ad Dørkarmen. Saa kom den sært drivende, krybende, bestandig klynkende hen imod hende, snusede til hende og peb ynkelig. Hun tog den om Hovedet. Hendes Taarer faldt ned paa dens Pande.

Det havde Ajax vel næppe nogen dybere Forstaaelse af. Men han lod sig lindt tvinge ned af hendes Favntag, lagde sig med en kort Grynten ved Siden af hende og afbrød kun sin Tavshed ved enkelte smaaklagende Lyd.

Den Hund havde altid været tilstede, naar Birgitte og den unge Qvist havde siddet i den lavloftede Havestue. Og, naar han og hun var kede af at kæle for hinanden, havde de kappedes om at faa Hunden til at kæle for dem.

- Jeg kommer dog til at gaa fra Dig, Ajax, sagde Birgitte med Graad i Halsen.

Ajax sagde ikke noget, men lod til ikke at være enig med Birgitte. Mens hun lænede sig op mod Dørkarmen, smed Ajax sig over hendes Fødder og varmede hende som en Fodpose.

- Han er, min S'æl, stukket af, lød det ud fra Borgestuen.

Røsten var Avlskarlens.

- Det griner Korneliussen fra Stenbjerggaarden ad, lød en Pigestemme.

- Ja, for det er ham, der har balberet den snollede Grossererdreng fra København, sagde Avlskarlen. Men det er nu lige godt lige meget. For Hans Peter Korneliussen er jo en farlig stor Stud, men han er s'gu dog et Mandfolk. Tror Du ikke, jeg forstod, hvad der voldede det, at han immer kom her





og kommanderede og skreg op med Drænemestere og Grøftegravere. Nu kan han faa Gaarden for billigt Køb. Og saa har han saa mange Tønder Land, at man næstendels kan regne ham for en Herremand.

Birgitte forstod ikke... og forstod dog paa en vis Maade. Løsrevne Ord fra Broderen og hans Omgangsvenner, Slagtere og Prangere, samlede sig i dette Øjeblik som Straaler, der af et Hulspejl tvinges sammen til en Flamme.

Hun forstod, hvad hun i Øjeblikket behøvede at forstaa, hverken mere eller mindre. Forstaaelsen trængte sig ind paa hende med Naturtrang:

Qvist var borte. Hendes Broder vilde have Stenbæk Møllegaard.

Hun rejste sig, kold, klog og besluttet. Det vil sige: Beslutningen var vild, gal og tosset. Hun vilde endnu denne Nat spasere til Købstaden... og saa! Ja, hvad saa? Men hun maatte væk.

Uden at tænke paa, at nogen kunde opdage hende, rejste hun sig og gik rask ud af Gaarden, rundt om Haven, den vante Vej. Pilene dirrede i Vinden og smed vaadt lige i Ansigtet paa hende. Hun følte, at hun kunde græde om Kap med de dugvaade dryppende Blade, for hun havde jo Minder tilfælles med dem. Men hun vilde grave Grøften mellem Stenbæk Møllegaards Haves Pilehegn og sig selv en halv Snes Gange bredere, end den var, fylde Grøften med Vand op til Randen, spigre den lille, saa gemytlig kælent knirkende Laage til for evig.

Ja, først maatte hun hjem. Saa vilde hun pakke den pæne, lille Haandkuffert, den aldeles urørte lille Haandkuffert, som hendes Broder havde givet hende til Fødselsdagsgave for et Par Aar siden.

Hvor saa, hvor følte hun tydelig de bløde karmoisinrøde Spænderemme. De stod endnu kønnere for hende, nu, da de skulde bruges, end da hun saa dem første Gang skinne med mat Glans mod Kuffertens gulgraa Lærredsovertræk.

Det var løjerligt, at hun kunde tænke paa saadant noget, nu, da hun var saa dybt fortvivlet, blev næsten fornærmet paa sig selv, fordi hun tænkte paa karmoisinrødt og graagult. Og endnu mere tosset var det, at Tanken paa de bløde karmoisinrøde Smaaremme, der nu snart skulde ind i de blanke Spænder, bevirkede, at hun ikke tænkte paa det ækle Vejdynd, hendes Fødder æltede i.

Nu var hun naaet op til det høje Punkt. Hun kunde se





Lysene fra Stenbjerggaarden. Gud, hvis hendes Broder var kommen hjem! For hvem kunde vide det, saadan som han fløj og fór?

... Vaf, vaf... Et halsende Aandedræt og Lyden af smaa Kløers Kratten i Vejpløret.

Ajax var løbet efter hende. Og, da han saa hende staa stille, fik han formodentlig en Fornemmelse af, at de begge to, han selv og Birgitte, var uden for fjendtlig Rækkevidde. Han sprang og smaahvinede, som han var fjollet, og satte sine skidne Forpoter helt op paa Brystet af hende.

- Skal vi to følges ad? sagde Birgitte. Saa græd hun, saa hendes Hulken blev hørlig.

Hunden sprang omkring hende, smækkede sin logrende Hale mod Nederdelen af hendes Kjole, smaagryntende som en lille Gris.

Hun mærkede ikke, at nogen paa Stenbjerggaarden saa hende fare op, pakke og tage Kufferten. I hvert Fald var Ajax diskret. Hun mærkede ikke til ham. Først da hun stod uden for Havelaagen paa Vejen, gjorde Hunden et Spring, gryntede, smaaklagede og tog i Løb et langt Stykke forud for Birgitte.

Hun havde aldrig anet, at det kunde blive saa tungt for hende at bære den pæne lille Kuffert.

Det var bælgmørkt, for der var et Stykke Skov, et langt Stykke Skov paa hver Side af Vejen. Tidt satte hun sig paa en Afvisersten.

Ajax holdt Kontrol med hende. Naar hun forslæbt og forgrædt havde siddet en Stund, hørte hun hans Aandedræt, opdagede lidt efter hans Øjne skinne gennem Mørket, mærkede hans Hoved i sit Skød, følte hans fugtige Snude strejfe Bagen af hendes Haand.

- Saa faar jeg dog Dig med fra Møllegaarden, Ajax, sagde hun, kyssede dens Hoved og tog den om Halsen... Det er altid noget... en Hund... ligesom jeg selv... nej, jeg er meget ringere end Du, Ajax!

Saadan en Beslutning som den, Birgitte havde taget, ruger en Tid tungt over den besluttende som Tryk af mange Atmosfærer. Hun gik støt, stønnede støt igennem Mørke fra Siden, fra oven og fra neden.

Der kom af og til enlig Vandrer - en Mand eller et Fruentimmer - for det kunde hun ikke skelne uden paa Stemmen, naar de sagde: "God Aften!" I det skikkelige Bondeland Danmark mødes sjælden ved Nattetid Folk, som vil hinanden ondt.





Naar der er sagt god Aften fra begge Sider, er begge Parter i Regelen beroligede.

Birgitte tænkte paa den Dag, da hun i skarpt Trav, i det flunkende Køretøj og med den af Salighed skinnende Jens Knudsen som Kusk kørte til Skovbal. Og saa tænkte hun paa Turen tilbage.

Turen derhen og dens Fører, Jens Knudsen!... Ja, den Gang havde hun set ned paa den og ham... Og Tilbageturen... Aa, derfra stammede hendes forfærdelige Ulykke og Forsmædelse.

Vejen snævredes ind. Skoven lukkede sig fra oven.

- Aa, Du store Gud! Er der ingen, som vil hjælpe mig? klynkede Birgitte ud i den sorte Nat.

Hun mærkede, at hun var lige ved en Grøft. Gennem det tætte Mørke glimtede Vandet op. Det maatte staa helt op mod Grøfteranden.

Skulde hun?... Vandet var vist dybt... Ja, men saa vilde hun sætte den nye Kuffert til. Med hende selv kunde det jo være det samme. Men hvad havde den pæne Kuffert og det nye Tøj, der var i den, hvad havde de gjort?

Var det Selvopholdelsesdrift? Var det Kuffertens og dens Indholds Skyld?

Birgitte fjærnede sig fra det lokkende Glimt, der lovede Forglemmelse af alt, ud paa den brede Alfarvej, der førte til Købstaden.Denlovede ingen Ting.

Skoven slap op. Nu dansede Høstvinden frit over Markerne, og Regnen drev fra Siden ind paa Birgittes Kinder.

Hun havde glemt Hunden, men Ajax havde ikke glemt hende. Han kom i Firspring, smaatbjæffende mod den næsvise Regn. Han frøs og nøs, som havde Vinden sprøjtet ham Snus i Næsen.

Der laa Byen nede. Hun kunde slutte det af de vidt fra hinanden spredte Lysprikker. I første Øjeblik var det hende en Slags Trøst, at hendes Flugts Maal ikke var længere borte.

Men hvad saa? Hvorfor løb hun til den By, stønnende, pustende, besværet? Vilde hun finde Ly og Hvile der?

Det blev dog den værste Ydmygelse af alle de Ydmygelser, hun kunde tænke sig. Det storsnudede Rak i Byen havde aldrig villet æstimere hende for noget, selv da hun var "Frøken Korneliussen", "Proprietærens" Søster fra Stenbjerggaard, og det bare, fordi hun stammede fra Bønder.





Hvad vilde hun i den Købstad?

Nu først klarede hun sig, hvad et Instinkt straks maa have sagt hende, da hun dreves hen mod Byen. Hendes Gudmoder - hendes Bedstefaders Halvsøster, "Slagtermo'r Diana"- boede der. Og hun havde sluttet af, hvad hun havde hørt, at hun ogsaa i sin Tid var "kommen skidt afsted", som det lød i det Bondesprog, hun mindedes fra sin første Barndoms Omgivelser, inden Broderens halvkøbenhavnske Prangerjargon havde erobret Stenbjerggaardens Konversationstone.


XIV.

Hans Peter Korneliussen havde altid kaldt sin Grandtante "Slagtermo'r Diana". Hun var Frugt af hans Bedstefader, Gaardmandens sene Ægteskab med sin Tjenestepige, en Skandale og Ærgrelse for Familjen, allenfals fordi det splittede Arven, det Giftermaal. Men Moderen døde kort efter Barnets Fødsel. Pigen var døbt Konradine, Faderen forkortede det til Dine. Da han var død, kaldte Hans Peter Korneliussens og Birgittes Bedstefader, Konradines Halvbroder, som for Skams Skyld maatte taale den overkomplette Halvsøster i sit Hus, hende for Diana. Hun havde, efter Sagnet, faaet et Barn med en Officer, der havde ligget paa Opmaaling der paa Egnen. Barnet døde. En Slagter, der kørte rundt og købte Kalve hos Bønderne, fandt sig ikke generet af hendes Fortid og ægtede hende. Han skal have ført Proces med Birgittes Fader om en Arv paa 200 Rigsdaler.

Familjen paa Stenbjerggaarden havde længe holdt "Slagtermo'r Diana" i Afstand. Hun havde sat sin Borgerstolthed op mod sine Slægtninges Bondestolthed. For hendes Mand, Slagter Slinge, var en Søn af Købstadens anseteste Mand.

Der gik Myther i Byen om Slagter Slinges Fader. Han havde ogsaa været Slagter, men han ejede en hel Række Huse i en af Baggaderne: "Stenstuegade". De Folk, der var gamle, da daværende Slagter Slinge og hans bondefødte Hustru Konradine var henholdsvis 45 og 20 Aar, vidste at fortælle, at Byen havde været helt anderledes og prægtigere end i disse nye usle Tider.

Det var forvirrede Sagn uden Sammenhæng.





Se - Kirkens Taarn, det var nu kullet. Oppe om den firkantede Platform var der sat et Træstakitværk. Men i gamle Dage var der et Spir, og det Spir var saa højt, at det kunde ses i fire Miles Omkreds, naar der bare ikke var Skov imellem. Og mellem den Kirke og det forhenværende Kloster var der en underjordisk Gang.

Saa brændte Klosteret, saadan omtrent 1806 - de gamle erindrede ikke Aarstallet saa nøje - men det var da før Engelskmændene kom til Landet - og saa brændte noget af Kirken, og Spiret smeltede ved Heden, og det smeltede Kobber blev solgt til den forbandede Jøde, Kobbersmed Meyer, Byens eneste Jøde, og den Jøde blev en rig Mand ved den Lejlighed, rædsom rig. Den gamle Købmand Domenicus Richter, som nok stammede fra Ungarn eller Bøhmen - det kunde man læse paa hans Ligsten nede paa den gamle nedlagte Kirkegaard - hvis ellers nogen kunde læse den udviskede Skrift paa den forvitrede Sandstensbund - han - Domenicus Richter - han paastod, at Jøden Efraim Meyers Obligationsbunke var en halv Alen i Højden, og den Bunke stammede fra Kobbertaget.

Det var krænkende for kristne Købstadborgere, at Jøden havde tjent saa gyseligt ved et kristeligt Spirs Kobberbelægning.

Meyer vilde leve paa jødisk Vis og tog Kød fra København.

Den gamle Slinge skulde, hed det, have antaget en jødisk Slagtersvend fra København og leveret Kobbersmed Meyer lige saa "jødehelligt" Kød, som han kunde forlange.

Saa havde Slagter Slinge og Kobbersmed Meyer været farlig gode Venner, og hvordan de nu lavede det eller ikke lavede det, saa blev de myrderlig rige.

Sikke dejlige Tider! sagde de gamle. Naar det var Frederik VI's Geburtsdag, saa drog Borgerne i Procession til Raadhuset, og i Spidsen for Processionen gik en stor Stud. Den forærede Slagter Slinge hvert Aar til sin Fødekommune. Han havde klistret Guldpapir om Studens Horn, og om Studens Krop var snoet meget listig en stor Granguirlande, der først endte under Halen med en stor Bonderose af mørkerødt Bomuldstøj. Og saa havde Slinge givet fedt og sødt Øl og Rompunsch rundt til hele Borgerskabet, og alle vare glade og fulde, efter at have drukket "Skjoldungens" (Slagter Slinge sagde "Sjoldingens") Skaal. Studen...ja den blev vel slagtet, og dens Kød serveret for Borgerskabet. Mærkeligt nok, det kunde ingen huske. Den aarlige Studs Skæbne var rent falden ud af Traditionen.





Det maatte endvidere paaskønnes, at, medens Kobbersmed Meyer drog til København og blev rigere og rigere, saa lagde Slagter Slinge sine trætte Ben paa sin kære Fødebys Kirkegaard.

Men der var nok ikke saa meget efter Slagter Slinge, som man havde troet. Allenfals - Formuen skulde deles mellem hans fire Børn. De tre forlod Byen, kun Augustinus Slinge blev tilbage. Han stod sig nogenlunde godt. Det var ham, der i sit 45de Aar ægtede Konradine... Bondetøsen... Dermed tabte han sin "kvalificerede" Agtelse i Byen. Ellers var der ikke noget at sige paa Augustinus Slinge. Øgenavnet Diana fulgte Konen paa hendes Vandring fra Land til Købstad. Optaget i Borgerskabet som ligestillet med andre Haandværkeres Koner blev hun aldrig.

Ægteparret var barnløst. Slagter Slinge junior døde en Snes Aar efter Ægteskabet. Da Enken havde solgt den gamle Slagtergaard og affundet sig med Arvingerne, flyttede hun ned i et lille Hus i en Sidegade. Det købte hun billigt.

Hun krøb sammen i det gamle Hus. Dets tre Fags Façade var helt kønrøgsoverstrøgen over den ru Kalkpuds. I denne Puds grinede baade Smaastene og Glasskaar ud, naar Solen skinnede paa Huset. Hvert af de tre Vinduer havde en ydre flad Indfatning i svagt Relief, rektangulære med struttende udstaaende Kvadrater i alle fire Hjørner. Under hver af disse Kvadrater var der lavet smaa draabeformede Klatter. Stadsen om Vinduerne holdtes altid kalkhvidtet.

Der var Hammer paa Døren. Vilde man ind, maatte man slaa den mod en Jernknub. Saa kunde det være - det kunde ogsaa ikke være - at Slagtermo'r Diana viste sig med Lin og Gyldenstykkes Huebul. I de senere Aar, da Madam Slinge var kommen paa den forkerte Side af Firserne, hændtes det oftest, at hendes gamle Pige aabnede Døren og hvislede gennem de tandløse Gummer:

- Madamen sover.

De besøgende var i Regelen gamle reducerede Haandværkere, som vilde laane Penge, mens de endnu havde en Smule Følelse af "borgerlig" Ære tilbage eller tigge et Par Mark, naar de ulykkelige Omstændigheder havde berøvet dem denne Ære, deres sidste moralske Holdepunkt, og drevet dem tæt ind imod eller over Fattighusets Dørtærskel.

Spildt Umage! Slagtermo'r Diana laante aldrig Penge ud, gav heller aldrig Penge bort.





Hun slægtede sin Race paa i saa Henseende. Paa den Gaard, hun stammede fra, og paa de Gaarde, som senere blev købte til, gav man ikke meget bort.

Der stod et gammelt Hestekastanietræ paa Fortovet udenfor Slagtermo'r Dianas sorte Hus. Det var fint i sin Tid at have Træer foran Huset. Nu var der ikke andre Huse tilbage med Træer foran end Madam Slinges.

Der laa en Slags Mystik over dette Hus og over Madam Slinge. Huset og hun havde mange Gange overlevet de Huse og de Mennesker, som nu var de toneangivende i Byens Borgerskab. Hendes Mands Fader levede, som sagt, i Traditionen som en mystisk Figur. Hendes Mand var glemt; hun var sat til Side af Tiden. Smaa Drenge og Piger var ikke sikre paa, om ikke "Slagtermo'r Diana" var en af de Hekse og Troldkællinger, de havde læst om i Eventyrbøgerne. I hvert Fald tjente hun til at give Forestillingerne om saadanne Figurer et Slags Liv. Byens Borgmesters lille Pige, som havde læst H. C. Andersens "Snedronningen", paastod, at "Lappekonen" og "Finnekonen" maatte begge to være saadan nogle som "Slagtermo'r Diana", som Borgmesterens lille Datter for Resten aldrig havde set. De jævnere Borgerfolks Drengebørn, som om Efteraaret samlede Kastanier til at slaa hverandre i Hovedet med, i tryg Ro under Apothekerens Kastanietræer, strøg ængstelig forbi "Slagtermo'r Dianas" Kastanietræ. Kun de allerdristigste snappede i Forbifarten en tornet sprukken Kapsel, hvorfra den blanke brune Skal blinkede ud. Vedkommende skottede dog ængstelig op til de hvidrandede Vinduer med de smaa Ruder, om ikke det rynkede Ansigt med næsten sammenløbende Næse og Hage eller den glinsende Nakkebul paa Fløjelshuen skulde vise sig bag de løjerlige smaa Ruder, hvoraf nogle skinnede i alle Regnbuens Farver. Hvis da en saadan kastaniesamlende Dreng saa den gamle hvidgule Næse eller den gyldne Huebul eller blot Strikkepinde glimte, saa løb han nakkedukkende forbi uden at vove at tage det ønskede Bytte op fra Brostenene. Men traf han Fæller med lignende kastaniegraadige Tendenser længere nede i Gaden, saa kunde det hænde sig, at der blev udbragt et ironisk Hurra for "Slagtermo'r fra sytten hundrede og Hvidkaal".

Den gamle Kone og hendes gamle Pige lod ikke til at ænse, hvad der foregik hinsides de solbrændte Ruder ude paa Gadens Stenbro. Kom de uden for de tre smaa Stuer, saa var det i den lille Have bag Huset, og den var aflukket med højt





Plankeværk til alle Sider. Selv om en nysgerrig Dreng dristede sig til at klavre op ad Plankeværket for at titte ind i det hemmelighedsfulde Rum, fik han ikke stor Løn for sit Vovestykke. Thi de gamle, i mange, mange Aar ubeskaarne Frugttræers Kroner var vokset sammen til et dækkende Tag over den lille Have; Ribs- og Stikkelsbærbuske var groede op i mer end Mandshøjde; Drengen, der skottede over Stakittets Rand, saa kun mellem alt det Løv nogle Blomster i de gamle Bede, alt efter Aarstiderne: spredte Tulipaner og Hyazinther, sparsomme Roser i bladrige Buske, lange gloende Nelliker, dinglende Lupiner, dugvaade frysende Georginer og en enkelt Gang en glitrende Huebul. To gamle Fruentimmer drev langsomt gennem Stierne. De blev hyppigere borte, end de kom frem, mellem alt det tætte grønne, der bunkede sig op i en to tre Etager: Ribs- og Stikkelsbærbuskene, Frugttræerne og to over det hele opragende store Lindetræer.

I den mørke Aarstid saas aldrig Lys bag de mangesprossede Vinduesfags smaa Ruder. Kun om Vintermorgenerne kunde en usædvanlig tidlig opstaaet forbigaaende eller længe oversvirende med Forbavselse opdage Lysskær bag Fagene i "Slagtermo'r Dianas" sorte Hus.

Hun stod op og gik i Seng med Hønsene.

Hans Peter Korneliussen og Birgitte aflagde hende én Gang om Aaret Visit. Det var paa den gamle Kones Fødselsdag i April. Hun modtog dem ordknapt og fornemt paa sin Vis. De fik Chokolade, Sukkerkringler og Solbærrom. Hans Peter Korneliussen sagde altid ved Afskeden:

- Skal jeg hente Tante i Kane eller i Vogn?

Den gamle Kone svarede:

- Tak, Hans Peter!

Men hverken havde Hans Peter Korneliussen hentet hende, eller hun af egen Drift besøgt sine Frænder paa Landet, ikke siden hun "for Skams Skyld" som den eneste kvindelige Slægtning havde baaret Birgitte over Daaben.

Naar Hans Peter Korneliussen en enkelt Gang havde omtalt den gamle Grandtante for sin Søster Birgitte, var det med en vis moralsk Indignation for det Fejltrin, hun havde begaaet. Det gør jo, at man inte saadan uden videre kan anerkende hende; men, hvis der ligger nogle gamle Penge i Hosesokker paa hendes Kistebund, eller der er nogle Sparekassebøger, saa maa det jo blive i Familjen, saa derfor maa vi s'gu gratulere den gamle





Slagtersjæl paa hendes Geburtsdag. I Tider som vore Tider maa man s'gu være om sig, min Tøs! Selv om den gamle Sidse intet ejer synderlig, saa er den gamle Smadrekasse af et Hus og den lille Haves Grund dog en tre Tusind Kroner værd.

For Birgitte havde den gamle Kone staaet som en skræmmende Skikkelse, der truede og varslede ondt over Familjen, Hun havde sjælden tænkt paa hende. Skete det en enkelt Gang, ønskede Birgitte for Resten, at hun havde kendt den Officer, hun var falden for. Der havde aldrig i hendes Liv været Officerer "paa Opmaaling" paa Stenbjerggaarden. Det var ikke for det - hun - Birgitte - kunde sagtens holde dem fra Livet, men det vilde dog være morsomt at tale med og være nær de Mennesker, som hun kun havde set skinne i Frastand med blinkende Knapper, sølvrandede Chakoer og raslende Sabler.


XV.

Klokken var godt og vel fire om Morgenen, da Birgitte naaede den lille Købstad.

Gaden laa mørk og øde. Alle Lys var slukte. Birgitte mærkede kun, at hun var kommen til Byen paa, at Stenbroens toppede Stene gjorde ondt i hendes ømme Fødder.

En stor Hund med ildgloende Øjne fór højt gøende imod hende fra et af de allerførste Huse. Hun var ved at skrige. Ajax havde hun helt glemt Men, ligesom den store Bykøter var ved at fare op ad hende, muligvis uden mindste bidende Hensigt, hørte hun et velkendt "Vaf". Det var Ajax, den smidige, stærke, fine Hønsehund. Han tog et Tag i Køterens Nakke. Køteren hvinede og sluskede af. Saa blev Ajax og Køteren borte i Nattens Mørke.

Tante Diana... ja, til hende maatte jo Birgitte ty hen. Hun gik gennem de mørke Gader, var nær falden ned i en dyb Sluse, hvor to Rendestene løb sammen og slog deres plumrede Vande mod hinanden - akkurat som Ajax og Køteren - for siden at forsones i en bred Rendesten med stærkt Fald ned mod "Slagtermo'r Dianas" Gade.

Men det var jo for tidligt. Hvordan skulde Birgitte komme





ind paa denne Tid til... Død og Pine!... hun maatte huske paa at kalde hende Grandtante Konradine...?

Hun fløjtede. Der svartes: "Vaf, Vaf!" Hunden kom pilende op imod hende. Hønsehunden og Køteren havde rimeligvis afsluttet deres Bekendtskab.

Det var dog højst mærkværdigt!

Birgitte stod med sin Fod paa det nederste af de tre Trappetrin, der førte op til Slagtermo'r Dianas... nej til Tante Konradines lille Hus... Messingknappen paa Jernrækværket laa tung og iskold i hendes Haand... Der var Lys!

Det fór gennem hendes Tanke: - Hun er vel ved at dø, den gamle! Der er en Doktor derinde. Derfor er der vel Lys paa denne Tid.

Ligemeget! Birgitte havde Fortvivlelsens opsamlede spændte Mod i sig. Et Slag med Hammeren mod Jernknubben!

Der sneg sig gennem den gamle Dør med sprukne Firkanter i Fyldingen en Lugt som af noget bagt, noget varmt, krydret. Noget... ja, hvad var det? Kaffe og frisk Hvedebrød.

Birgitte tøvede. Thi ingen svarede paa hendes Slag med Dørhammeren. Ajax blev ogsaa utaalmodig, lagde sig paa Ryggen og sølede sig i Gadesnavset.

Pst, pst!... Jo... Gardinet løftedes. Et ildrødt Ansigt kom til Syne i en trekantet Aabning. Kun en Masse rødt og en stor tandløs Mund var, hvad Birgitte kunde skelne. Hunden løb, og den slap Birgitte ud af Syne.

Med et desperat Mod drev hun anden Gang Hammeren ind mod Jernknubben.

Den røde Ansigtsmasse med den gabende Mund blev staaende i den oplyste Trekant.

Tredje Hammerslag.

Det røde Ansigt forsvandt. Gardinet gik ned. Der blev lukket op.

- Hvem Fa'en i hede... hvem er det?

- Tante Konradine!... aa, hjælp mig!... Tante Konradine! skreg Birgitte.

- Madam Slinge... der er en Hund med, Madam!

- Naa, naa, ja, hvad saa? gryntede en hæs Stemme inden fra... hvad vil de gøre en? Lad dem bare komme! Det er jo tidlig paa Dagen.

Duften af Kaffe og Hvedebrød fór aldeles tydelig ud i den





lille flisebelagte Forstue, saa den indsmuttende Ajax kom til at nyse derved.

Hunden og Birgitte kom ind i en lavloftet Stue.

Mørkegrønne hang to store Loftsbjælker tæt ned over Rummet. Oprindelig perlemalede, nu mørkegraa Paneler, hvis Fordybninger afgrænsede de raktangulære Flader med tykke sortagtige Streger, bedækkede Væggene.

Bag et gammelt aflangt "Divanbord" midt i en hvergarnsbetrukket Sofa med højt Rygstød og høje Sidestykker, som dannede hele Skabe med Døre i, sad en stor, svær gammel Kone. Kridhvide glatte Haar glinsede som Sølv frem under en bondeagtig Hue i Skæret af to tykke Tællelys i et Par svære Messingstager. En meget tykmavet Kobbermaskine stod paa Bordet, ved Siden af den to flade Tallerkener, den ene med en Stabel af Smør, den anden med en Stabel af rosingarnerede Tvebakker.

Der faldt stærkt Lys paa den gamle Kones Ansigt. Det var et tæt flettet, uigennemtrængeligt Net af Rynker paa en hvidgul, slapt dinglende Hud. Et Par smaa mørke Øjne brændte koldt under slappe Laage. Næsen stod langt og spidst ud som et Fuglenæb. Ja, hvis en af Stenbjerggaardens Myriader af Krager kunde naa en Alder som den gamle Konradine og kunde vokse og kunde blive fra blaasort til hvid... ja saa maatte en gammel Krage fra Stenbjerggaarden se ud som "Slagtermo'r Diana".

Nu stod lige over for hende hendes unge Slægtning - kraftig og bred, som hun selv havde været, men dødtræt og vansiret efter sit Fejltrin.

- Tante Dine... jeg... er... jeg er Birgitte... Din Guddatter...

- Fra Gaarden derude, lød den gamles hæse og dybe Stemme... naa, det er ellers sjældent, at I der ude fra kan komme i ordentlig Tid til en. For jeg staar op Klokken tre og gaar i Seng Klokken syv.

- Skal Hunden med ind? sagde Pigen, rød og fed, som hun var, med en blommet Nattrøje, hvis Skøder sluskede ned om et graat Shirtings Skørt.

- Jeg har havt Hunde før... og Hundene paa Gaarden derude har altid været bedre end Menneskene, sagde Madam Slinge. Lad den Hund bare komme ind!

Ajax luskede sig langs Væggene og krøb ind i et lavt hvælvet Rum under Tromlekakkelovnen.

Fra den Ovns Tromle udgik en Lugt af Potpourri-Rosenblade,





som lavede en underlig Blanding med Stuens Kaffe- og Snustobaks-Atmosfære.

Den gamle mønstrede Birgitte med sine langsynede Øjne. Hun slog en lille Latter op og sagde:

- Naa saadan! Det er det, der er i Vejen... Er det en Officer... hæ, hæ, hæ,... hvad? Har der været nogle ude at maale op?

Overanstrængt til det yderste sank Birgitte med et lille Hvin ned paa Listetæppet. Hun kunde kun mumle utydelig:

- Jeg er rendt hjemme fra og har løbet hele Natten.

- Giv hende noget Kaffe, Lene, og lad hende saa komme i Seng! sagde Slagtermo'r Diana til sin gamle Pige.

Lene - den gamle fede Pige - fniste lidt, skænkede en til Randen fyldt hvid blaablomstret Kontorkop Kaffe, smurte tykt Smør paa de hjemmebagte fede Tvebakker, bød Birgitte dem. Birgitte spiste og drak som i Søvne, mens den gamle Kællings Krageøjne rugede over hende.

- Hun sover og æder paa samme Tid, sagde den gamle Slagterkone... Hun kommer godt ud over det hele, saadan som hun har det... Ja, vi bliver oppe, Lene! Hun kan jo ligge idinSeng... Se, hvor hun sukker... Aa ja... Men det er en stor Sejer for mig, at det er gaaet hende saadan! Hun er langt henne. Gud ske Lov for mig og Dig Lene!... Hævnen kommer, ja Gu' kommer Hævnen! Gud ske Lov, at man lever og ser den... Hvor langt mon hun egentlig er henne?... Hvad, Du Lene? For Du kender det jo li'saa godt som en anden. Hæ - hæ! Hvad, Lene?

Der var en kynisk, ugenert Tone mellem den ældgamle Slagterkone og hendes gamle Pige. De vekslede Repliker om forskellige delikate Enkeltheder, saa Birgitte blev baade rød og bleg.

Ajax knurrede.

- Ja, der var s'gu en Hund med, sagde Lene.

- Er det en Hanhund? spurgte Tante Dine Birgitte.

Hun nikkede.

- Ja, Racen er god ude fra de forbandede Gaarde paa den Kant; Hunde er det eneste gode, de har lagt til. Og, naar man ikke faar Mas med Hvalpe - det er jo en Hanhund - lad saa Bæstet blive, Lene!

Ajax gjorde først et Spring, lagde sig saa ned, snøftede og krøb kælent frygtsomt hen til Birgitte.





- Det er en pæn Hund, sagde Slagterenken. Den maa stamme fra de Hunde paa Stenbæk Møllegaard.

Den gamle Konradine saa atter paa Birgitte, maalte hende. Det lo gennem alle hendes Ansigts tusinde Rynker; to store Fortænder og røde Gummer lo med ud i Lampelyset - plumpt hoverende.

- Hæ... Manden derude... ham... der nu har Gaarden... ham... Amagertøsens Søn... jeg kan sku'tte huske, om han er din Broder eller dit Søskendebarn... den Avvekat! Han lader vel, som han er gyselig stødt paa Mansketterne... hi, hi! Det Svin! Jeg har jo set ham jolre her forbi, uden saa meget som at løfte paa Kabudsen... og saa kører han, som han mindst var Hofjægermester... og hvad tror han, at jeg kerer mig om ham... ikke s'gu mere end som saa.

Slagterenken knipsede en Rosin hen ad Dugen, rejste sin tunge Krop op ved Hjælp af den mod Sofakanten støttede venstre Haand, mens hun truede ud i Stuen med den knyttede højre, stor og bred, som den var, med højt svulne Aarer i den graagule Hud.

- Ja, I derude!... Men jeg skylder Jer ikke noget, ikke en gammel Mark.

Hun vilde sagt mere, men kom til at hoste. Hun stod der og truede - en kraftig Ruin af en blodrig brutal Race.

- Sæt Dem dog nør! sagde Lene; det er jo ingen Nytte til at blive arrig, Madam! Skal Jomfruen og Hunden blive her?

- Har Du nogen Penge... Du der? spurgte Slagterkonen. Modet skød op i Birgitte. Hun sagde:

- Jo, dem har jeg nok af.

Rigtig! Dask bare paa Lommen! Det har altid klædt Jer godt... Ja, gaa saa i Seng! Du og Hunden kan blive, til Du er færdig med din Forretning. Lene og jeg er staaet op nu; nu begynder vores Dag... Og se... det med Pengene... det sagde jeg mere for at ærgre Dig... for, Gud ske Lov, jeg har Raad til at Føde baade Dig og din Hund og flere til. Ja, ja, min Tøs! Det er ikke saa galt ment. I vores Familje har vi meget i Kæften, men... sov godt, min Unge! og sørg godt for hende, Lene! Giv Hunden en Slat Fløde og noget varmt Vand!





XVI.

De to gamle Kvinder havde foret Birgitte med udmærket solid Kost. Lene havde plejet hende som et Barn, ganske vist uden mindste ydre Ømhed, thi hun var tvær og sur. Birgitte viste sig aldrig paa Gaden. Hendes Grandtante talte sjælden direkte til hende. Hun skældte kun af og til Familjen ud, men forvekslede stadig dens Generationer. Af og til talte hun sjofelt; det generede Birgitte mest. Jomfru Kristensens Stil var ligefrem elegant i Sammenligning med Tante Dines.

Alt gik vel - som det skulde gaa. Lene holdt Huen for den lille Pige: Birgitte bar hende selv. "Slagtermo'r Diana" gav paa Daabsdagen Chokolade saa tyk, at Skeen næsten kunde staa ene i Koppen, og Lene havde bagt en stor Kringle, hvori der ikke var sparet paa Smør, Æg, Rosiner og Sukkat. Den var hel lysegul indvendig.

Men Dagen derefter, da Birgitte sad og vuggede sin lille Pige oppe paa det enlige Kvistkammer, kom Lene derop og sagde:

- Madamen vil lige godt snakke med... ja... med Jomfruen - hæ! Ja, ja, der er ikke noget "undt" ment, i hvad jeg siger, for jeg er egentlig ikke mere Jomfru end som De... Og min Dreng, han staar ved Brandvæsenet inde i København - og Tøsen der kan s'gu godt faa en Kammerraad med Tiden for den Sags Skyld. For Ole, ham, der tjener hos Brændevinsmanden, ham med det nye Brænderi med den store Skorsten, han siger, at det gaar videre og videre frem med simple Folk, og at Rakket nok skal komme ovenpaa... hæ, hæ, hæ! Og det vil lige godt more mig, naar jeg en Gang fra min Grav kan se Lars Torvegris ride paa Ryggen af Borgmesteren... hæ, hæ, hæ! Men saa var'et, at Jomfruen - hæ - vi to Jomfruer, hva'?... saa var'et, at De skulde nør til Madamen, for hun vilde lige godt snakke med Dem. Jeg skal nok visse Tøsen. Skynd Dem! Den gamle er gal i Dag. Edderen og Forgiften staar ud af Øjnene paa hende... uh!

Den gamle Pige efterlignede paa en yderst grotesk Maade "Slagtermo'r Dianas" fornemste Mine og Anstand.

Birgitte gik ned ad den stejle Trappe med de knagende Trin. Hendes Grandtante sad i sin Sofa. Birgitte syntes, at Linet om hendes Hue var stivere end ellers, at dette Lin bød sin Rand ud som en Knivsod, der længtes efter at skære i et eller andet.





Madam Slinge saa ond ud. Hendes Mund stod halvaaben; hendes Tunge laa i det store Mellemrum mellem de vidt skilte Par Fortænder som en Snog mellem to Stene.

Hun med det dovne gamle Fedt paa sig saa sig en Stund mere og mere arrig paa denne unge, stærke Kvinde med det sunde Embonpoint, det svulmende Bryst, de røde Kinder, det struttende blonde Haar.

- Det var bedre, om Du var død i Barselseng, sagde Slagterkonen... Det er ellers en rar Broder, Du har... for han er jo din Broder... Manden derude paa den Gaard, som de har snydt sig til... hvad? Nu kan jeg huske det. Han har ikke sendt mig en Skilling til Kost og Pleje. Og, hvis I tror, at jeg har noget, saa ta'r I fejl. Og det, jeg har, det skal jeg nok æde op, før jeg dør, og det, der bliver tilbage, det skal Lene ha', for, før vilde jeg pines i det hede Helvede, end at den velsignede Familje ude paa den forbandede Gaard skal se en Halvskilling af salig Slagter Slinges Markstykker. Og, var det ikke gaaet mig, ligesom det gik Dig, saa havde jeg hverken undt Din Hund, Din Unge eller Dig selv en Stumpe med Fedt paa. Pyh... Ti nu stille, for jeg kan ikke taale at snakke mere! Vejret gaar fra mig... Hvorfor staar Du saadan og glor? Lad være at glo paa mig!... Kan Du kanske betale for dit Ophold? Hold Din Mund!

Harmen gennemdirrede Birgitte. Brat gjorde hun omkring og gik ud af Stuen, uden at ænse den gamles hæse Raab.

- Vil Du blive... vil Du blive og høre, hvad jeg har at sige... Vil Du...!

Stemmen blev siddende i Struben... hun kunde kun ralle.

Da Birgitte var ude af Stuen, brast "Slagtermo'r Diana" ud i Graad. Den var raa og kort som hendes Latter. Men den lettede, den Graad; det onde i hende kom ud med den. Hun kunde igen snakke højt med sig selv og sagde:

- Det er ogsaa et fælt arrigt Sind, der er i hele den forbandede Familje... Det Skrog af en Tøs!... Den ene har s'gu 'tte noget at lade den anden høre... Jeg maa se, jeg kan lave mig saadan til, at jeg bliver skikkelig imod hende... Lene... Lene! Hvor er Du henne, Dit gamle Dejtrug?

Inden Madam Slinge fik Svar - maaske kunde Lene ikke høre hendes Kalden - stod Birgitte for hende med sit Gulduhr i Haanden.

- Der, Tante Dine... og Tak for alt godt!





Den gamle bøjede Hovedet og tog sig med Haanden bag i Huebullen.

- Jeg tror, der er noget honnet ved Dig, brummede hun. Det er god og rigelig Betaling for Udlægget... og jeg kommer vist endda til at skylde Dig noget. Lene har skrevet det hele op, det med det Regnskab. Luk Kommodeskuffen, den øverste, op! Der maa det være. Kan Du faa lidt Fart i Lemmerne, hvad?

Birgitte maatte lyde. Jo, der laa et gammelt gult Papir i den øverste Skuffe i Kommoden under det gamle Pillespejl. Da Slagterenken saa det, lo hun og sagde: Læs! - Lige akkurat det koster det.

Nogle ældgamle Opskrifter var det:

Betalt en Jordemoder................ 5 RigsbankdalerFor Pleje paa Sygehuset............. 10 RigsbankdalerTil Barnetøj........................ 8 Rigsbankdaler 24ßIait... 23 Rigsbankdaler 24 ßDertil modtaget af min Stedmoder.....10 RigsbankdalerIait... 33 Rigsbankdaler 24 ßhvorfor kvitteresConradine Olsdatter.m. p. P.*)

R.... 18de Julii 18...

Uhret er meget mere værd, sagde den gamle. Har Du 33 Daler... ja, nu kaldes det jo Kroner... og det bliver vel saadan en 70 Stykker. Ikke? Naa, det har Du, Du skal give mig lige det samme, som jeg tiggede mig til i sin Tid. Naar Du har Penge, kan Du tage dit Guldskidt tilbage. Du kommer dog til at sælge det Kram.

Slagterenken lod Uhr og Kæde rutsche hen ad Bordpladens blanke Voksdug og sagde:

- Men om nogle Dage maa Du flytte herfra. Du skal aldrig have det saa fælt meget bedre, end jeg havde det. Hæ... jeg havde ogsaa sanket nogle Skillinger ude paa den forbandede Gaard... Se Dig saa om efter noget!... det maatte jeg gøre. Jeg maatte tjene for Pige. Du er ikke for god til det heller.

*) d.v.s Med paaholden Pen.





Birgitte saa stift paa den gamle. Hun kunde hverken faa et taknemmeligt eller et forbitret Ord frem. Det sloges saadan inde i hende, at intet kunde komme ud af hende. Hun stod tilsyneladende sløv og ligegyldig og saa paa de gamle Øjne, der blinkede lumsk. De mindede hende fjærnt om hendes Broders, Hans Peter Korneliussens, triumferende listig blinkende Blik, naar han halvfuld kom hjem og pralede af sine Prangerbedrifter. Birgitte saa for første Gang som ved et Glimt, at Slægten bar paa en Arv af Storsnudethed og Griskhed. Det laa nu over den som en Skæbne. Og Birgitte sagde, mens hun gik op ad Trapperne:

- Ja, vent lidt! Lad mig blot faa skrabet saa meget sammen som I to (hun mente Tante Dine og Broderen), saa skal vi faa Jer i Tale.

Men i Byen vilde hun blive. Hun vilde ikke være i for lang Afstand fra de to, som hun nu skulde kæmpe sig op til Jævnmaal med, hvad Udkommet angik. De skulde se hendes Vækst - og muligvis misunde hende.

Kærlighedsromanen var død i hende. Hun bar hverken gammel Elskov eller nyt Had til Qvist. Han var fløjet med Vildgæssene - eller Kragerne - det var hende lige meget hvorhen. Hun saa med Ligegyldighed i Avisen, at Handelshuset C. B. Qvist & Co. var gaaet fallit, og en Hentydning til begaaet Vekselfalsk fra Sønnens Side.

Hun tog en korrekt Afsked ledsaget af en kold Taksigelse med den gamle, saasnart hun havde arrangeret sine Sager. Den gamle sagde:

- Jeg synes, Du knejser i Dag som en Kat med et Aalehoved. Ja, ja! Det skader ikke. Se til, der kan blive noget af Dig, og at Du kan faa saa meget, saa de ærgrer sig ude paa den forbandede Gaard!

Hun spurgte slet ikke, hvor Birgitte vilde hen og hvad hun vilde leve af. Det maatte hun selv om. Penge trængte Birgitte jo ikke til. Den gamle forsikrede sig selv med Stolthed, at, hvis Birgitte havde trængt til det, saa havde hun givet hende de 70 Kroner tilbage. Hun gjorde det ikke, var dog lige saa fornøjet med sig selv, som om hun havde gjort det.

Lene bar Birgittes Tøj, mens Birgitte bar sit Barn. Ajax sprang snart foran, snart bag dem, snart paa Siden af dem.

Da de skiltes ved en Kop Kaffe i Birgittes Bolig, sagde Lene:

- Ja, jeg ser jo nør til Dem, naar den gamle sover. Hun er nu ikke saa gal, som hun lader. Hun er ikke af dem, der





snuser efter i Køkken og Spisekammer og spionerer ud, om en anden en kan trænge til lidt tykkere Smør eller Fedt paa Brødet, end hun selv smør' paa. Det volder det, at hun selv er fra Landet. Naar bare man holder Kæven tæt i og lader hende snakke, saa sætter det onde sig snart. Og se, Jomfruen kan vel faa en Taar Kaffe tilovers, naar en anden en passer den rigtige Tid. For Folk fra Landet er ikke saa nærige med Fødevarer som de, der er fødte i Købstæderne.




ANDEN BOG


I.

Birgitte havde etableret en Handel. Forretningen begyndte med Traad, Garn, Sy- og Strikkeapparater. Saa faldt hun paa at gaa paa Torvet Torvedagene og slaa ind med en Slags en gros Handel med Bønder og Gartnere. Hun løste saa Spækhøker- og Grønthandlerborgerbrev. Efterhaanden vovede hun sig til Konserver fra København. Det gik sikkert, men langsomt frem. Efterhaanden glemte eller tilgav Borgerskabet hendes "Fejltrin".

Amtsforvalterens Frue, en rar stort skaaren Dame født i Hamburg, erklærede, at den lille Grøntmadames Broder var den, der havde Skylden; hun var pæn... man burde hjælpe hende, det var bode christlich och human.

Birgittes Butik vendte ud til et Stræde. Hun havde baaret sig ret snildt ad med at faa den lejet.

Det store Kompleks af Bygninger paa den udstrakte Grund tilhørte Købmand, Brygger og Brændevinsbrænder Ellekilde. I flere Slægtled havde hans Familje domineret Byens Handel: først Handel med alle mulige Sager, Bryggen af sødt-fedt og tyndt-surt Øl, Brændevinsbrænderi, Studefedning, Hesteprangeri, derpaa større og større Koncentration. Manufakturvarerne opgaves først. Saa kom Turen til Galanteri- og finere Isenkram-Varer. Tilsidst førte Butiken kun grove Varer. Købmandsforretningen i snævrere Forstand blev et Appendiks til Studestald, Brænde- og Bryggeri.

Den nuværende Ejer var væsentlig Kornhandler. Studefedningen betalte sig ikke mere, siden Jernbanen var kommen;





Brænderiet kunde ikke konkurrere med Spritfabrikkerne; derimod var Bryggeriet, som nu var blevet "bajersk", en brillant Indtægtskilde. De fra Slægt til Slægt opdyngede Penge vare blevne godt administrerede. Den nuværende Ejer af Forretningen bar Oldefaderens Navn Jeremias Ellekilde. Butik og Skænkestue var endnu samlede i et meget langt Rum. Det indtog Stueetagen ud mod Hovedgaden i den solide grundmurede to Etages Bygning, opført af hans Fader, med brede, smaarudede Vinduesfag. Paa første Sal var der højloftede, svagt belyste Stuer med gammeldags Møbler. Men, da Jeremias Ellekilde var en fyrretyveaarig Pebersvend, brugte han kun sin første Sal, naar han som Byraadsmedlem gav sine to aarlige Gilder for Byfogden, sine Kollegaer og Byens Embedsmænd. Til daglig Brug benyttede han tre mindre Værelser i Stuen. Jeremias Ellekilde var tillige Kunstelsker. Væggene i hans Opholdsværelse var fyldte med Billeder, og dem havde han faaet for godt Køb. Han forenede sin mæcenatiske Tendens med sit af Naturen givne og ved Tradition opelskede Købmandstalent. Han vilde købe sine Varer saa billigt og sælge dem saa dyrt som muligt Han havde i en Aarrække indbudt unge Kunstnere, der om Sommeren drog paa Studierejser rundt i Landet, til at bo i hans Hus. De blev godt forplejede. Stundom laa der en fem seks Stykker i hele Maaneder. Jeremias Ellekilde fik paa den Maade mange Billeder forærende til Tak for sin Gæstfrihed, andre købte han for godt Køb. Hændtes det nu, at nogle af disse unge Kunstnere i Aarenes Løb vandt Ry, saa solgte Jeremias Ellekilde deres Billeder. Han stod i den Anledning i stadig Forbindelse med en Glarmester og Kunsthandler i København. De prangede og pruttede skriftlig og mundtlig.

Som han selv var en dygtig Købmand, agtede han ogsaa Energi og Foretagsomhed hos andre. Han havde hjulpet ikke faa af sine Svende til Købmandsforretninger, ikke faa af sine Karle til Køb af en Husmandslod eller af en Høkerbod paa Landet. Ikke at han forærede dem noget, han var en striks Kreditor, men ret flot med Forskuddet til at sætte vedkommende i Gang.

Han - ligesom alle Byens Folk - kendte Birgittes Historie. Han hadede hendes Broder, som en Gang i Jeremias Ellekildes yngre Dage, da han var mindre dreven i Hestehandel, havde snydt ham grundig ved at sælge ham et Par Køreheste, hvoraf den ene viste sig at være bovlam og den anden spattet.

Da Birgitte foreslog ham at indrette en Butik i den nu næsten ubrugte Længe, den forrige Studestald, som vendte ud til Strædet,





saa svarede Ellekilde intet, bevarede sin hovne Magnatmine, alt mens han mønstrede hende som et Kreatur, der muligvis kunde være Tale om at købe.

Resultatet var: Pigebarnet er stort og stærkt. Saadanne Fruentimmer, som ere komne saadan afsted, de har tidt megen Energi. (Jeremias Ellekilde udtalte det Enerschi, og han var stolt af sin Viden; han sagde ogsaa Scharibaldi). At Racen var handelsdygtig, det havde han til sin Spot og Skade erfaret. Han sluttede ogsaa, at Hans Peter Korneliussen vilde blive lynende gal, hvis han tog sig af den forstødte Søster. Naa, og saa er det jo en Velgerning; det maa man ogsaa tænke paa, for der er jo dog et Liv efter dette... og, naar man kan være Kristen foruden det at være Købmand - hvad Fa'en vil de forlange mere?

Men han meddelte ikke Birgitte sin Beslutning. Han endte Avdiensen med en Haandbevægelse og med Ordene:

- Man kan faa Besked i Overmorgen. Jeg skal tænke paa det. G'maaren!

Han lukkede selv Døren op for Birgitte. Da hun gik igennem Butiken, smiskede Svenden til hende og frembragte den for Butikssvende ejendommelige Hviskelyd med Tungen mod Tænderne. Han sagde til Drengen, da hun var ude paa Gaden:

- Solidt Bygningsarbe'de, Nikolaj,! Hva'?

- Har hun'te et Barn? Hva', Vimmelmann?

- Jo vel. Og kan faa flere, Nikolaj. Vej saa Kaffen af, mit eget Kamelføl! Det var ret. La'et gaa med Omelethed, Du!

Da Birgitte næste Gang kom og spurgte efter Hr. Ellekilde, gav Svenden hende med en efter Principalen kopieret fornem Tone følgende Svar:

- Skulde sige, at det ansøgte bevilges.

Saa afførte han sig sit officielle Klædebon, blev Privatmanden Kristian Vimmelmann og sagde med det samme ubeskrivelige Sammenspil mellem Tunge og Fortænder:

- Kommer kanske i nærmere Bekendtskab, hva' 'faler? Naa inte? Føj, det var uhyggeligt.

Thi Birgitte vendte ham Ryggen og imødekom slet ikke hans Kourtoisi. Men Vimmelmann maatte vise sig overlegen over for Butiksdrengen og sagde til ham:

- Den var mere styg, Nikolaj. Hun er af den hampre Sort Fruentimmer. Men godt Tømmerværk. Sikken et Spænd over Bringetøjet, hva'?

Det var et gammelt Bindingsværkshus, hvori Birgitte havde





sin Butik til Gaden og to smaa Stuer til Gaarden. Fra dem havde hun Udsigt til den modstaaende Længe, nu et Bryggen. De gule Murstensvægge vare sværtede i Flammefigurer af nedslaaet Røg. Den taarnhøje Dampskorsten sendte stadig en Masse ud, der lignede nyklippet Uld af et sort Faar, og denne Masse hvirvledes tidt ned og lagde Taage over Gaardsrummet.

Butiken laa paa Solsiden. Etagen oven over havde ingen Vinduer, blot sorte, næsten altid lukkede Lemme. Den brugtes til Kornloft. Naar Birgitte havde gjort sine Torveindkøb tidlig paa Morgenen, blev hun i helt godt Humør, naar hun saa de lange okkergule Mure staa æggefarvede i Solen, og Bindingsværkets sorttjærede Bjælker uregelmæssig tærne den store, langog højstrakte Flade.

Den store Grund var endnu ikke helt fortæret af Nyttens Fordringer. Af Ellekildernes forhen saa vidt omtalte Have med store Blomster- og Urtebede, med mange Frugttræer, med sit vidtløftige Krat af Hindbærbuske, berømt for sine store, dejlige gule og røde Frugter, med Damme, hvor Karper og Karudser trivedes i frodig Yngel, var der endnu en betydelig Rest tilbage. Blomsterbedene var ikke passede; der groede højt Ukrudt op mellem de mange Rosenbuske. Et stort Stykke var nu optaget af Rhabarber-, Asparges- og Jordbærbede. Det var lejet ud til en Gartner. Over Dammene laa Andemad som et tykt græsgrønt Tæppe. Man skulde tro, man maatte kunne spasere over al denne Andemad. Karper og Karudser var glemte. Maaske trivedes de i Søen under Andemaden. Maaske aad de sig fede i den. Jeremias Ellekilde havde aldrig tænkt paa disse Fisk. Han tænkte paa sit Korn, og hans Husholderske Jomfru Slinge, Broderdatter af "Slagtermo'r Dianas" Mand, som langt havde overskredet den paa katholske Synoder for Præstehusholdersker bestemte 45 Aar, havde mere Sans for Kød- end for Fiskemad.

Paa nogle Punkter skar det nye store Segmenter ind i det gamle. En stumpvinklet Trekant af den gamle Have løb tæt forbi Gaardsrummet til den Fløj, hvor Birgitte boede. Dette Stykke var ofret til Oplagsplads for Brænde. Thi Jeremias Ellekilde handlede ogsaa med den Artikel. Han købte op ved Herregaardenes Skovavktioner og leverede baade Favnebrænde og smaat hugget Brænde til Køberne. Fra den tidlige Morgenstund lød Øksers skarpe og korte Hug og Saves langtrukne smaahvinende Lyd ind til Birgitte.

Saa kom der et Stykke gammelt paa den anden Side





Trekanten paa Hjørnet af en Vej, bag om Byen. Det var den fjerde Linje af Ellekildernes Grund, den skæve Firkant. Hinsides Grøften til venstre var der Udsigt over Marker til dæmrende Skovkamme. Bag den højre Grøft knejste et gammelt perlemalet Stakit, der endnu grinede lystig ud i Solen under sin Vægt af overgroede Buske. Dette Stakit havde været Jeremias Ellekildes Bedstefaders Stolthed, thi dets Stænger eller Tremmer vare drejede med megen Kunst i Stil med Korgitteret i Byens Kirke. De havde store pudeagtige Udvækster midt paa, mindre oven over, og endte i et knapagtigt bredt, trindt Ornament. Det betegnede den gamle Haves yderste Grænse.

Grøften ind mod Haven var i gamle Dage holdt under stræng Rensning, som var det en Fæstningsgrav. En "kinesisk" Bro med perlemalet Stakit førte over den.

Nu var Grøften overgroet af vilde Skud fra Havens Buske, af Skræpper, Skarntyder og Nelder. Perlemalingen paa Broens Rækværk skallede af som skoldet Hud, og hist og her sad en Tremme og dinglede. Hele dette Stykke Havejord ventede paa anden Bestemmelse - Jeremias Ellekilde havde i flere Aar tænkt paa at bygge en Dampmølle der. Den kunde besørges af Maskinen i Bryggenet. Men han var en besindig Mand og saa Tiden an.

Hvis denne Dampmølle kom, saa maatte endnu noget falde, noget, der ogsaa havde været en Genstand for den samme gamle Besidders Stolthed. Det var en lille køn Bygning inde i Haven, et hvidt Hus med høj Stueetage og en ikke lav Kvistlejlighed i Sadeltaget. Den Bygning lignede de Pavilloner, som hist og her findes spredte i Herregaardshaver. To riflede Lisener afbrød de hvide Vægflader. De løb op paa de bredeste Piller imellem de to sidste af de tre Vinduesfag paa hver Side af Døren. Pavillonen, eller hvad man nu vil kalde det lille Hus, bar Vidne om Byens daværende første Murers noget udvandede Forestillinger om Louis Quinze-Stil. I det Hus laa Jeremias Ellekilde, Bedstefaderen, "paa Landet". Han havde musikalske Tendenser og spillede med i en Kvartet for Strygeinstrumenter. Han selv, et Par Lærere ved den da bestaaende lærde Skole i Byen og Stadsmusikant og Snedkermester Brænning strøg om Sommeren deres Dilettanttrang ud gennem Havestuens aabne Døre og lod Markerne genlyde af deres Præstationer. Siden havde hvidklædte Damer, nedringede om Barmen, med Brunels Sko over Sviklestrømperne danset til





samme Strygeinstrumenters Fortolkning af Menuetten i Elverhøj og gamle Valse.

Endnu levede den yngste af Deltagerne i Kvartetten - en længst afskediget Adjunkt fra den gamle Skole, ved sin Afsked benaadet med Titel af Overlærer. Hans Navn var Tofte. Han beboede Pavillonens Stueetage og var vel sine halvfjerdsindstyve Aar. Ogsaa Kvisten i Sadeltaget rummede en Levning fra den gamle Latinskole. Det var en afskediget Gymnastiklærer ved Skolen, privatiserende Danselærer for By og Omegn, i sin Tid" Figurant ved det kongelige Theater i København. Daværende Adjunkt Tofte havde vidst at faa sin Rektor til at vælge en afskediget Danser i Stedet for en afskediget Underofficer til Lærer i Gymnastik. Det vakte i sin Tid en Del Forargelse.

De to gamle boede i denne Enklave, i dette gamle Hus, som de moderne Institutioner i Form af et eksisterende bajersk Ølbryggeri og en paatænkt Dampmølle rykkede nærmere og nærmere ind paa Livet. De truede med at sluge "Pavillonen", ligesom den kommunale Realskole forlængst havde slugt den gamle "kongelige" Latinskole.


II.

Birgitte hang i. Hun vaskede "fint" og strøg for Folk. Handelen gik straks godt og var i stadig Fremgang. Med stolt og grisk Glæde tog Birgitte Haandfulde af Smaapenge op af Skuffen hver Aften. Naar hun havde gjort op, hvor meget der var, saa løftede hendes Fantasi Pengestablen højt, langt højere, end den var, saadan som den maatte blive om en halv Snes Aar, hvis det ellers blev ved at gaa, som det tegnede til.

Hun havde taget "en Tøs" til at passe sin lille Pige og til at gøre forskellige grove Arbejder.

De, som trivedes bedst i den gamle Bindingsværkslænge paa Ellekildernes Grund, var samme lille Pige og Hunden Ajax. Den trænerede Jagthunds slanke og fine Knokkelbygning omhylledes mere og mere af Fedt. Kun Benene bevarede de slanke, ægte Former. Til sine Tider foretog den sine Farter. Men det meste





af sin Tid tilbragte den tæt ved Kakkelovnen i den ene Bagstue med en stadig Søvn, kun afbrudt af gøende og sukkende Drømme, fremkaldte af en Blanding af speciel Hundefantasi og almen-dyriske Fordøjelsesbesværligheder. Ajax blev stadig dovnere og dummere, samtidig som den blev frommere. Hjemme slæbte den sig tungt vraltende fra Stuens ene til dens andet Hjørne. Ude blev den kælet for af alle. Selv den storsnudede Bryggeriformand fandt Glæde i at kæle for dens lange Øren, der hang ned som et Par forede tykke Silkelapper paa hver Side af dens lange, skikkelige Hoved.

Ajax og Pigebarnet - hun var døbt Therese - delte den søde Mælk fra Jeremias Ellekildes Kostald. Der var ogsaa stort Venskab imellem dem. Therese kunde slaa Ajax, trække ham i Halen, mase sit Ansigt ind mod hans kolde, fugtige Snude, lægge sin Haand ind mellem hans Tænder, de Tænder, som kunde have knust samme Haand, hvis de havde gidet være over det. Hunden og Pigebarnet væltede sig paa Gulvet og indtog ugenerte Stillinger i Rubens's Stil.

Birgitte sørgede for dem med Mad og Varme; men af Kærlighed havde hun ikke stort tilovers for dem. Hendes hele Hjærte var nu fængslet til Pengeskuffen.

Naar Birgittes Dagsarbejde var forbi, var hun saa træt, at hun kun tænkte paa Søvn. Naar i et Par ledige Minuter Erindringerne fra hendes Romanlæsning paa Stenbjerggaarden uvilkaarlig meldte sig, jog hun dem bort med haanende Ord som:

- At man har kunnet græde over saadant noget Sludder! Nej, der er andet i Livet, som er meget mere til at græde og grine over end de gamle Fyre. Puh!

Afbrydelserne i de ensformige, arbejdende, pengeskrabende Dage var Besøg af "Slagtermo'r Dianas" Lene og Jeremias Ellekildes Husjomfru. Birgitte lod dem drikke Kaffe og lod dem sludre væk, ønskede dem tidt langt borte, men mente, med rent handelsmæssig Betragtning, at det ikke gik an at støde dem.

Det var i det tredje Aar i hendes Forretningsliv, at Ellekildes Jomfru sagde til Lene:

- Og nu har jo han, Korneliussen paa Stenbjerggaarden, taget hende, den Jomfru Kristensen. Ja, det er dog en Trøst for saadan en stakkels Pige, for naar hun i saa mange Aar...

Lene slurfede i Hast en Mundfuld Kaffe af Underkoppen og sagde:

- Ja, det er jo hans Skyldighed; men saa kommer jo Pengene





ikke hen, hvor de skulde komme... Mon Jomfruen derinde hørte det? Hvad?

De to gamle fniste lidt, ikke fordi de egentlig vilde Birgitte noget ondt, men mere af en almindelig Glæde over, at Folk, de betragtede som staaende over dem, gled nedad.

Birgitte havde, trods sin Travlhed, meget godt hørt, hvad de sagde. De Navne "Korneliussen" og "Jomfru Kristensen" gjorde hende lydhør. Det var, som et lammende Slag gik fra hendes Isse ned til hendes Fodsaal.

Denne Jomfru Kristensen, Genstanden for hendes fleraarige Had og Foragt, som hun havde behandlet fra ovenaf nedad, i Følelse af, at hun, Birgitte, var den egentlige Herskerinde paa Stenbjerggaarden, denne Jomfru Kristensen, som hendes Broder havde sparket fra sig for sin "lille Søsters" Skyld... hun sad nu som Frue og herskede baade over Stenbjerggaarden og Stenbæk Møllegaard.

Billederne fra den sidste Gaard: dens bugnende Træer, dens tindrende Vande, Stunderne i de lave Stuer, hvor Champagnen havde sprøjtet mod Loftet for hendes Skyld, hendes Skam, hendes dybe Fald i social Henseende, den bestemte Følelse af, at Sejeren i Kampen mod Stenbjerggaarden nu var uendelig sværere... det snørede sig som et Staaltraadsnet om hende. Hun gav et Skrig fra sig. Den lille Therese skreg op i en højere Tonart henne fra Bagstuens Kakkelovnskrog. Ajax løftede Hovedet og sagde "Vaf", men dermed var dens Energi udtømt. Den lagde sig atter til at sove.

- Sa' De noget, Jomfru Korneliussen? spurgte Jeremias Ellekildes Husjomfru.

Birgitte tog en Kaalstok og vred den itu, uagtet den repræsenterede et Par Øres Værdi. Hun samlede sig sammen til en Rankhed som en lodret staaende Jernstang og sagde, uden at vende sig om:

- Nej!

- Hørte De, hvad jeg fortalte?

- Ja. Men hvad kommer det mig ved?

- Nej saagu!... De kan jo være ham foruden, sagde Husholdersken og saa over Underkoppens Rand over til Lene.

- Ja, det synes jeg ogsaa, at hun kan, sagde Lene. Men det er lige godt kreperligt, naar Pengene render saadan fra en. Det véd jeg fra vores gamle. Derfra er hendes Ondskab og





Arrigskab kommet, for ellers vilde hun saamænd være meget skikkelig.

Det brød inden i Birgitte. Hendes første Tanke var at misunde de to gamle Fruentimmer al den Kaffe, de drak fra hende. Den kunde da spares. Hendes næste Tanke "var at skille sig af med Ajax paa en eller anden Maade, men den Tanke kunde hun ikke tænke til Ende, thi en frembrydende Graad kom paa tværs af den og knækkede dens Vækst over. For den Hund var den eneste, der havde været god imod hende, da hun havde det værst.

Men nu var Stenbjerggaarden og Stenbæk Møllegaard gledne ud af hendes Hænder, der dog bestandig havde famlet i Haabets trøstende Drømme efter den megen Jord. Og. :. den skulde tilfalde Jomfru Kristensen!

Med Skældsord, som vældede op af hendes fra Slægten arvede raa og stærke Naturbund, som rent sprængte det i de sidste Aar fortyndede Fernislag, med Graad, der brød frem som den smeltede Sne ved Foraarstiden i Grøfterne langs Arvejordens Lodder - hug Birgitte Panden mod Disken i sin Butik. Hendes Haars Nakkeknude løstes; den blonde Masse væltede ned over hendes Ryg. Hun knækkede sine Negle ved at bore dem ind i Diskepladens fremspringende Rand.

Hendes Broder havde hin Aften fortvivlet set ud over sine Gaardes store Jordtilliggende. Hun saa nu i Fantasien ud over det samme Terræn... det havde Jomfru Kristensen stjaalet fra hende.

Men hvad kunde det hjælpe at græde? Nej, Penge, Penge, Penge!

Hun gik ind i Bagstuen, bandt sit Haar op, bøjede sig ned og kyssede den lille Therese, som sov paa den snorkende Ajax's Mave, og svor en Ed - ja, paa hvad?

Men den skulde gaa ud over Jomfru Kristensen... det vidste hun, om hun end ikke kunde faa Façon paa dens Indhold... den skulde være en Forbandelse over Jomfru Kristensen og en Velsignelse over den lille Therese.

Paa Hjørnet mellem Bindingsværkslængen og den moderne grundmurede Hovedbygning spandt Ellekildes Jomfru og Slagtermadamens Lene videre paa Konversationens Ende. Jomfruen sagde:

- Ja, Lene vil nok faa at mærke, at Kaffen bliver tyndere inde hos Jomfru Korneliussen. Det er jo allerede nogen Tid





siden, hun holdt op med at give Sukkerkringler. Og man faar tre af den Slags Sukkerkringler for to Skilling i gamle Penge henne hos Bager Krause! Fire Øre... ja det lyder af saa meget, men det er og bliver dog to Skilling. Nej - Gerrigskab, Lene, det er en styg Last. Men saadant noget gerrigt Skab, de bliver jo rige. Og hoven skulde hun, ved Gud, ikke være, for enhver Kat i hele Byen véd jo, hvordan hun er kommen afsted. Saa jeg synes nok, hun skulde lade vær' med at spæ' Kaffen og nok kunde give en Kringle, naar ordentlige Folk kommer til hende.

- Jq; jeg siger nu, at Mandfolk, de er meget væ're end som Fruentømmer, sagde Lene, saa jeg kan godt forstaa, at Jomfru Korneliussen kan mene det, hun mener om den bøvede Hans Peter ude paa Stenbjerggaarden og om den Jomfru Kristensen. Jeg holder lige godt med Jomfru Korneliussen.

- Naa, saa det gør Lene! brød Husholdersken ud, forbitret over, at en Tjenestepige vovede at modsige hende. Ja, for Lene - det véd jeg ellers nok - er jo ogsaa i sin Tid kommen forkert afsted, og det er Lenes Madmoder jo ogsaa. Men en anden en, som har holdt sig pæn, tænker jo noget anderledes.

- Ja, en kan jo være heldigere end en anden, sagde Lene, der er jo dem, der kan gøre, hvad det skal være, uden at det kendes.

- Hvad mener Lene med det?

- Lige det, jeg siger.

- Ja, Lene skal saamænd ikke genere sig. Men den Slags Tale er jeg ikke vant til at høre. Lene kan gærne komme og pløre to Spølkummer i sig af Jomfru Korneliussens slattede Kaffevand; jeg skal nok blive fra den ene Spølkum, og saa kan jo Lene snakke med "Slagtermo'r Diana" og høre paa den Heks's sjofle Passiar, for hendes Mund er jo noget af det mest beskidteste, der tænkes kan.

Hvert af de to arrige Fruentimmer røg hver til sin Side om Hjørnet, mens Vinden susede i deres Skørter, vred dem til Siden og blottede Former, som ingen Skønhedsdyrker vilde have sat Pris paa.

Først da Lene var kommen et halvt hundrede Skridt ned i Strædet, og da Købmand Jeremias Ellekildes Husjomfru længst var forsvunden om Hjørnet, fandt Lene en Replik, som forekom hende passende at have sagt, mens Tid var. Hun satte sin Torvekurv ned paa Stenbroen for med indre Kraft og dæmpet





Brummen at kunne ekspedere sin Slagreplik hen ad Strædet som gennem et Talerør:

- Ja; ja, Jomfru! Fordi De gaar med Bommesis Underbukser, skal De ikke tro, at jeg vil tigge Dem om noget. Jeg faar nok Føden saa længe, som jeg skal træde paa denne syndige Jord.

Tryg i Overbevisningen om, at det var godt sagt, gik Lene hjem til Madam Slinge.

En tre fire Dage drak Lene Birgittes fortyndede Kaffe uden Sukkerkringler, saa stødte Ellekildes Jomfru til, og efter en kort, ceremoniel Surmulen fra begge Sider gik alt som før.

Birgitte undte sig knap Føden. Hun levede meget daarligere end Barnet og Hunden.

Der var en stolt Følelse, som overragede alt andet i hendes Sind. Den fyldte hende helt den Dag, hun kunde sætte surt tjente 2000 Kroner ind i Købstadens Diskontobank. Den Bank havde hidtil givet 8 Procent. Fra nu af spekulerede hun med sine Penge og tjente godt.

Hun lo op mod Solen. Kaffen blev atter stærkere til de to besøgende. Ajax fik mere Mælk og flere Klap. Den lille Therese blev dænget med Kærtegn, Moderen kaldte hende sin Tusindfryd.

Birgitte tænkte paa samme smaa karmoisinrøde Blomsters naivt struttende Kronblade. Saadan struttede ogsaa den lille Thereses Fingre i Vejret, naar hun instinktmæssig mærkede, at det gode var oppe i Moderen.

Uheldigvis gik et Ismejeri i Købstaden fallit. Birgitte tabte 3000 Kroner ved den Lejlighed.

Hun græd og rasede i Stilhed. Det gik ud over den lille Therese og den fede Ajax. De maatte passe sig selv. Therese græd, og Ajax gryntede. Ajax kunde ikke lade Therese ligge i Fred. Ajax skulde vende sig just i det Øjeblik, Therese sov sødest paa den ene Side af dens tykke Vom.

Birgitte sled mere og mere. Hun købte Fjerkræ ind hos Bønderne, solgte det med en lille Avance til de gode Familjer i Købstaden. Embedsmændenes Fruer kom til at holde af Butiken. Den var som blæst af Renlighed, og Jomfru Korneliussen mødte aldrig i skødesløs Paaklædning eller med sorte Fingre. Paaklædningen var en sort Merinos Kjole, et hvidt Forklæde med en lille tarvelig Knipling om. Hun koketterede med sin Renlighed. Saasnart hun havde rørt ved Sillerier, Jordskokker, Asparges eller





andre Grøntsager, der kunde efterlade Smuds paa Hænderne, gik hun hen og vaskede dem paa en demonstrativ Maade ved et i et Hjørne anbragt Fyrretræs Natbord, og, var der Rangspersoners Fruer til Stede, brugte hun Neglebørste.

Men hun havde tabt 3000 Kroner!

Naar hun var ene, krævede hun vildt af Luften sit Tab tilbage som Augustus sin Feltherres Legioner... Tænk... saadant noget Rak, som kunde snyde et fattigt Menneske for saa mange Penge!

De 3000 Kroner maatte vindes ind i Hast, i en lynende Fart.

- Om jeg saa skal stjæle dem, sagde Birgitte en Aften, da hun lagde sig i Sengen ved Siden af den lille Therese. Hun kyssede Barnet, saa det vaagnede ved det. Den lille Therese vrissede og smaagræd. Ajax gryntede lidt og drømte videre. Men Birgitte kunde ikke falde i Søvn. Hvor skulde dog de tabte 3000 Kroner komme fra?

De maatte generhverves - generobres! Men der gik Aar efter Aar... Tiderne var ikke som før.


III.

En høj Stue, næsten seks Alen til Loftet, lange rektangulære Tapetfelter, indrammede mellem brede riflede, perlemalede Pilastre - saadan var Stuen, hvori karakteriseret Overlærer, afskediget Adjunkt ved Købstadens længst nedlagte Latinskole, Hans Vilhelm Tofte, nu paa tyvende Aar henlevede sine Pensionistdage. Mange Reoler, ikke stort over Mandshøjde, naaede paa alle Vægge over Træpanelet et Stykke op i Tapetfelterne og Pilastrene. Oven paa dem stod smaabitte Buster. Der var Sofokles's, Demosthenes's, Sokrates's, Platons og Aristoteles's; der var Shakespeares, Calderons, Molières, Goethes, Holbergs, Ewalds, Oehlenschlägers. Knap synedes nogle smaa Lithografier i Mahogny- eller Palisander-Rammer midt i de store Tapetfelter. Dels var det Portrætter af de samme, som Dværgbusterne forestillede, dels suplerede de Galleriets plastiske Afdeling. Der var Hauch, J. L. Heiberg,





Hertz, Chr. Winther og Paludan-Müller; der var Dr. Ryge, N. P. Nielsen, Karl Winsløw, Fru Anna Nielsen, Fru Heiberg, Holst, Bournonville; der var Spinoza, Hegel, Steffens og Sibbern.

Alt var rent og ordentligt, men det oprindelig hvide Gibsloft saa vel som Busterne vare sværtede af mange Aars Pibe- og Cigarrøg. Der blev gjort flittig rent paa en vis Maade, men Hvidtning tillod den gamle Hr. Tofte ikke, og Jeremias Ellekilde var glad over at spare Udgiften til den hvide Kasse, der laa som et gammelt Citadel i Haven med den kinesiske Bro over den gravbrede Grøft. Jeremias Ellekilde havde uden stor Sorg set "den Smadrekasse" ramle ned over de gamle Beboeres Hoveder.

Den gamle Olje-Astrallampe paa det ovale Divanbord - thi Overlærer Tofte hadede Petroleum - lyste kun op i et lille Brudstykke, rundt om og opad, i den store og høje Stue i Aften. Der var endda Skærm over dens Kuppel. Men Lyset faldt skarpt og rødt ned paa den ene Side af den gamle Herres Ansigt; den anden Side laa i mørkebrun Rembrandts-Skygge. Hans Brilleglas stod hvidt ud i Rummet. Men i den belyste Side stod hans smaa, skarpe Træk skarpt ud, som var de skaarne af en fint arbejdende Xylograf. Det var som en Miniatur af den Claudiske Slægts Cæsarprofiler, uendelig formindsket til dansk Skikkelighed. Det tilbagestrøgne, kridhvide Haar, det hvide Halsbind uden Sløjfe gav Overlærer Tofte noget præsteagtigt. Det anede han ikke. Havde han anet det, vilde han maaske have gjort en Smule Ændring i sit Toilette.

Han sad og læste i en gammel Udgave af Oehlenschläger. Det var "Correggio".

Det gamle Rokkokotaffeluhr oven paa den gamle Mahogny-Chiffonnière slog syv Slag med dirrende Mol-Timbre.

Den gamle lukkede Bogen og sagde:

- Naa... er han ikke præcis... den Danser... hæ? Jo han er.

Det bankede paa Døren - dæmpet, ærbødigt.

- Kom ind! sagde karakteriseret Overlærer Tofte.

Og ind kom en Lommeudgave af et Mandfolk. Alle Forholdene i hans Legeme passede nogenlunde til dets Højde. Ansigtet var ikke uligt Overlærer Toftes. Næsen var mindre end hans, men ogsaa kroget. Og Ansigtet var lige saa glat barberet; kun et Par i deres Fart standsede Bakkenbarter laa smaat skaarne langs begge Tindinger. Øjenbrynene var store og buskede. Smaa Sølvprikker glimtede op fra den ellers omhyggelig barberede Hage,





Issen var noget skaldet, men ned i Nakken hang brillante krøllede Rester fra Ungdommens romantisk brusende Polkahaar. De store Fødder var stærkt udad vendte. Læggene tegnede sig kraftig under de sorte, temmelig snævre Benklæder.

-Bon soir, Monsieur Lenoir!mumlede Tofte.

- Det er nydeligt, saa De udtaler mit Navn. For her i Byen kalder de mig Lenordt.

- Det har De sagt mig fem hundrede Gange.

- Saa? Det erindrer jeg ikke - eller... rettere sagt... jeg erindrer det og takker Hr. Overlæreren.

De to afskedigede Latinskolelærere saa paa hinanden; Overlærer Tofte saa overlegent humoristisk ned paa forhenværende Sekonddanser ved det kongelige Theater, Lenoir; forhenværende Sekonddanser og afskediget Gymnastiklærer Lenoir saa uskyldig, længselsfuld forskende op mod Overlærer Tofte.

- Der er St. Croix Rom, og der er Sukker, og der er varmt Vand, min Hr. Schwartz!

- Overlæreren er saa hymoristisk, sagde den lille Mand. Saadan hed min Fader, den salig Solodanser, før han var i Paris. Lenoir gav sig til at blande Rom, Vand og Sukker, men kom kun meget lidt Rom i det store Glas.

- De er et Fæ, Lenoir! brummede Tofte.

- Jeg véd godt, at ældre studerende udtrykker sig saadan... bourgeoiskôst.

- Men ved Balletten havde I finere Manerer.

- Bournonville... Auguste, ikke Avgust, men Auguste Bournonville... han sagde til os smaa Theaterbørn, at vi skulde lægge os efter et dannet Sprog og efter den yderste Moralitet.

- Ja, den Mand ærer jeg, sagde Overlærer Tofte.

- Ja, det har Hr. Overlæreren sagt mig fem hundrede...pardon... meget ofte... Plastik... hvad, Hr. Overlærer... Plastik!... Jeg har først lært det Ords... saadan... dybere Hensigt og Betydning, naar han, den store Bournonville, sagde det paa Prøverne... og, var jeg ikke kommen til Skade med Benet...

- Saa havde De spillet Amor i Amor og Psyche, Lenoir!

- I denne storartede mythologiske Ballet... ja... Men jeg kom til Skade... og saa...

- He, he... kære, gamle Ven! Jeg forvred et Stykke Hjærne. Ellers var jeg bleven Sofokles. Véd De, Hr. Lenoir, véd De, hvem Sofokles er?





- Jo - saadan... en mere betydelig... en ret heldig Digter fra den græske og latinske Oldtid.

- Hi, hi, hi... det er meget godt, Lenoir!

- Ja, jeg beklager dybt, at jeg i min Ungdom ikke har faaet den højere, klassiske Dannelse. Bournonville sagde, at højere end Romerne og Grækerne naaede vi aldrig. - O Bournonville!

Overlærer Tofte blev rørt og lagde sin Haand paa den lille Mands Skulder. Lenoir fik Taarer i Øjnene. Han sagde:

- De er den eneste ved den desværre nedlagte Latinskole... som har forstaaet mig, Hr. Overlærer.

- Vi har levet rare Aar i vor Ungdom, Lenoir! sagde den gamle.

- Ja, der var, hvad jeg maaske tør sige... undskyld, hvis jeg udtrykker mig forkert... men. ,. men var ikke Idealerne, som Bournonville kaldte dem... en hel Del højere oppe end i vor Tid? Naar jeg tænker dybere derover, forekommer det mig, at de virkelig var bedre anskrevne den Gang.

- Vor Tid er ækel, højst modbydelig, sagde Overlærer Tofte. Gud ske Lov, jeg ikke mere skal rette latinske Stile! Al Sans for Latinitet er uddød.

- Det er meget sørgeligt, sagde Lenoir, uagtet han ikke forstod, hvad den anden gamle egentlig mente. Men han sænkede Hovedet og ofrede den uddøde Latinitet en fungerende Bedemands pligtmæssige Sorg.

- Der er nu den nye Rektor, sagde Lenoir efter en Pavse. Mon han har saadan dybere mythologisk Sans, Hr. Overlærer? Overlærer Tofte slog op en gryntende Latter og sagde:

- Mener De Realskolebestyreren? Jo han har.

- Saa-aa? spurgte Lenoir og saa spørgende paa Tofte.

- Kender De Svinereligionen? Hvad, Lenoir?... Lareligion des cochons?

-Fy - næ...pas du tout.

- Ja, men den har ogsaa sin Mythologi, min gode Hr. Lenoir!

- Saa-aa? Er det en virkelig eksisterende Religion, saadan af grisede Mennesker. Ja, der er saa mange Sekter i vor Tid, til Eksempel Mormonerne.

- Nej, Svinereligionen er meget ældre end som saa.

- Naa saadan... Sjovernes Système?...





- Aa ja, men de fine Sjoveres "Systéme", siden De udtaler et græsk Ord paa Fransk.

- Ja, om Forladelse! Fransk er det eneste fremmede Sprog, jeg har lært, og det af min salig Fader. Om Forladelse!

-Pas de quoihedder det nok paa Fransk. Nej, ser De, min gamle Koreograf...

- Ja, saadan kaldte Bournonville Ballettens Kunstnere. Jeg havde glemt det vanskelige Ord.

- Kan De se... Ser De, Lenior! Svinereligionen stammer ikke fra de smudsig klædte, utøjbefængte, uappetitlige Sjovere, men fra Aandsplebejerne.

- Naa, det modsatte af Patricierne? sagde Lenoir og nikkede bifaldende til sig selv.

- Ti nu stille og vrøvl ikke, min gode Lenoir! Der gives Sjovere med guld- og sølvbroderede Kraver med store Epauletter, med Fløjels Maver.

- Nej... nej... det gør der virkelig ikke... Saa fortjente Mænd, som bærer saadanne... Decors...!

- Hør, Lenoir! Drik dog!

- Tak, Hr. Overlærer! Men Bournonville formanede os altid til at være modererede i alle Nydelser af spirituøse Drikke. Det skadede mit Fag.

- Ja, men nu, Lenoir.

- Det er sandt. Det er 40 Aar siden, jeg var Kunstner. Tak!

Lenoir tog mod Toddyen med et Suk og sagde:

- Men det var den ejendommelige Religion, som Overlæreren talte om. Jeg har megen Interesse for al Slags Mythologi. Men desværre er mine Kundskaber saa faa... De tillader mig ikke at gaa til Kilderne.

- Ja, men Kilden ligger lige for Deres Fod... Dernede.

Tofte sparkede ud med nedvendt Støvlespids.

- Hvor? spurgte Lenoir, følgende Støvlespidsen.

- For Pokker! Dernede, i denne dumme By. Der florerer Svinereligionen i al sin Styrke.

- Naa, her i Byen? Ja, det er ganske vist en meget... meget... lidet kunstnerisk By.

- Andesteg, Gaasesteg, Flæskesteg... først og fremmest Flæskesteg... det er de dumme Spidsborgeres Guder. Aa... at man nogensinde kom hertil og blev sat til at lære de Kræmmeres, Slagteres, Proprietærers,... ja disse ustuderte





Embedsmænds: Postmesterens, Toldforvalterens, Amtsforvalterens... Drenge... Latin og Græsk. Kan saadan nogle Plebejere forstaa Homer eller Horats?... Ja, undskyld, Lenoir! det kan De heller ikke. Men De har indaandet det kongelige Theaters Luft i dets store Tid. De (han klappede Nakkeresten af Lenoirs forhen store "Polkahaar"), De har faaet den umiddelbare Gave til at forstaa det skønne. Trods alle de Dumheder, De afleverer, saa er jeg saa rørt over Deres Pietet for Deres store gamle Lærer Bournonville, saa rørt, at... Skaal, Lenoir!

Overlærer Tofte havde Øjnene fulde af Taarer. Lenoir hulkede og stammede:

- De har altid anerkendt mig, Hr. Overlærer! Og en Anerkendelse... af... en Mand... med saadan enorm... klassisk Dannelse... ja, den har trøstet mig over min daarlige Fod og min forspildte Kunstnerbane. For jeg giver Dem min højeste»parole d'honneur"paa, at Bournonville sagde, at jeg i - - f. Eks. havde en ekstraordinær... Disposition til Pirouetter... og Entrechats... Naar jeg faar Lov til at støtte mig...Pardon... til den Stol... saa kan jeg endnu... marquere dem... Ser De, Hr. Overlærer... den Pirouette var ikke helt... saadan mislykket...Encore!(den gamle Herres Øjne lynede)...

... Nej... nej... det ene Ben! Jeg kompromitterer mig. Pirouetten knækkede over.

- Tak, gamle Ven! Tak!In magnis voluisse sat est

- Tak! det er trøsterigt...

- Ja, Lenior! Det, som jeg kan lide hos Dem, det er, at De er en knækket Kunstner; og hvorfor kan jeg lide Dem, netop for det?... Drik, Menneske!... Fordi jeg er en knækket... ja, skal jeg kalde det Videnskabsmand.. , eller... maaske Digter?

- Begge Dele, Hr. Overlærer, begge Dele!

- En er nok, min gode Lenoir! Men, hvis vi to havde levet i Athen!

-Mon Dieu!Hvis vi havde det! Der skal have været særdeles kønt - saadan i de fleste Forhold.

- Saa var jeg bleven en Sokrates eller en af hans Efterfølgere i[x][x][x][x] [x][x][x][x][x][x][x].

-Var der saa kønt i den Poi...?

- Det var en Buegang, malet med prægtige Farver.

- Aa, som den blaa Grotte i Bournonvilles herlige "Napoli".





- Sludder!... Jo vel... saadant noget.

- Aa, fortæl mig videre, Hr. Overlærer, hvad vilde saa De og jeg være blevne til?

Den gamle Pensionist rettede sig, pudsede sine Briller, blandede Rom og Vand og lo sagte:

- Jeg vilde være bleven Arkont i Athen... Saadant noget som... Borgmester... Overpræsident... eller...

-Sapristie!Vilde De det? Ja... det er kedeligt, at Verden ikke mere skønner paa Videnskab og Kunst.

- Og De vilde være bleven[x][x][x][x][x][x][x]. Det vil sige... Balletmester.

Lenoir tog sig i Haarresterne og spurgte saa naivt som et Barn:

- Tror De virkelig, Hr. Overlærer, at det vilde være gaaet saaledes til iAthènes?

Til Svar tog den gamle Overlærer Lenoir igen om Haaret og mumlede:

- Jeg gør Nar ad os begge to.

- Naa, saadan? sagde den gamle Sekonddanser og sænkede mygt sit lille kønne Hoved. Ja, det var ikke rigtigt, at Regeringen nedlagde vor gamle, kære Latinskole.

- Véd De, Lenoir, at alle Latinskoler i vor Tid er... er... noget Sludder?

- Nej... Der... er dog Sorø Akademi f. Eks.

- Som de sætter Idioter til at styre.

- De er... om Forladelse... De er maaske dog lidt vel revolutionær... det vil sige... ja, Hr. Overlærer... men... ja... jeg har altid sat den klassiske Dannelse saa umaadelig højt.

- Det har jeg ogsaa, gamle Ven! Og jeg tror endnu, at, naar den gaar under, har vi Barbariet, Bondebestialiteten i fuldt Triumftog. Men lad det komme, det Tøj! Lad det komme! Vi to skal snart dø, Lenoir!

- Aa nej... det er saa trist at tænke paa. Men...enfin... naar den almægtige Gud vil... saa... ja saa...

- Drik, Lenoir!

- Tusind Tak! men...

- De har jo Sans for Rhytmer og Takt?

- Ja, hvis ellers Bournonville har lært os noget, saa var detdet.

- Hør saa:







[x][x] [x][x][x][x][x] [x][x][x][x][x] [x][x][x][x][x][x][x]

'[x][x][x][x][x][x][x][x][x] [x][x][x][x][x][x][x][x][x],

[x][x] [x][x][x][x][x]' [x][x][x][x][x] [x][x][x][x][x][x]

[x][x] [x][x][x] [x][x][x][x] [x][x][x][x][x][x][x][x],

[x][x] [x][x][x] [x][x][x][x] '[x][x][x][x][x][x]

[x][x][x][x][x] [x][x][x][x] [x][x][x][x][x][x][x][x].

Saa, nu sover han, det Dyr... Aa jeg Pattebarn!

Toddyen havde været saa kraftig, at den sidste Mundfuld Græsk gjorde det helt af med den gamle Danser. Han snorkede sagte, vaagnede, da Tofte var færdig, og skyndte sig med at sige:

- Der er en overordentlig Velklang i de klassiske Sprog.

- Véd De, hvad de handlede om, de Vers?

- Noget... saadant mythologisk... ikke?

- Nej - om en Masse Kærester.

- He! saa - saa? Det var én Mand, der havde dem alle?

- Ja vel!

- Ja, Mennesket er skrøbeligt... og Kvinden er... ja, det véd Gud, hun er uhyre bedaarende. Der er nu - om Forladelse, Hr. Overlærer - men har De observeret denne unge Kone... eller... ja... hende, der handler med Legumer og sligt... der ud til den Gade?

- Er De forelsket, Lenoir?

Mit Fag, som Bournonville bestemte, inden jeg havde brukket ("Sig dog brækket", raabte Overlærer Tofte)... ja vel, brækket eller forvredet Ankelen...lacheville. (Nu saa Lenior triumferende paa Tofte; og Tofte gjorde en Grimace)... ja, saa skulde jeg danse i"demi caractère"eller i Fremtiden ogsaa mimisk fremstille"les jeunes amants"... he, he...

Overlærer Tofte gryntelo og sagde:

- Kan De blive forelsket endnu, Lenoir?

- Den gamle Danser slog sin højre Hæl mod sin venstre Læg, sagde:

- Hæ, hæ, hæ! og gjorde en svag Antydning af et højt Spring.

- Det var hende med Legymerne... hende Grønkællingen... eller Jomfruen?

- Ja, hendes Moral...mais enfin!Herre Gud! Menneskene er saa svage, Hr. Overlærer! Hvem der kaster den





første Sten, han er ren... nej... den er ren, som... nej... lad den, der er ren, kaste den første Sten!

Overlærer Tofte gned sig i Hænderne.

- Naa, men hun... Grønmadamen! Kan De lide hende, Lenoir?

- Jeg tror, Hr. Overlæreren moquerer sig med mig.Je m'en moque... aa ja, jeg var i Paris med min Fader, da jeg var tyve Aar. Lidt fransk Frivolitet hænger immer ved. Men jeg forsikrer Dem...

Nu kom det ondskabsfulde, den klassisk dannede Hovmod op i Tofte. Han mindedes, at den gamle Gymnastiklærer havde snorket ved de anakreontiske Vers. Han sagde:

- Véd De, at... hun... Madamen, Jomfruen... hun med Grønthandelen der ovre stjæler Brænde fra Dem og mig som en Ravn?

Lenior blegnede:

- Ja... længe har jeg mærket Svind i mit huggede Brænde i den pæne lille Stak i den lille Gaard... den Plads, som Hr. Ellekilde har overladt Dem og mig... det er skændigt. Vi maa melde det til Politiet.

- Jeg ikke, Lenoir!

- Vil Hr. Overlæreren finde sig i - at?

- Ja, Gu' vil jeg saa. Er D e Kunstner, Romantiker... hvad, Lenoir?

- Jeg er først og fremmest en fattig Mand, som maa passe paa sin lovlig erhvervede Ejendom. De véd selv, hvor ringe min Pension er.

- De kan jo Fransk.

- Ja-a- noget.

-La propriété c'est le vol.

-Min Ejendom er ved Gud ikke stjaalen.

- Hvis De melder Konen for Politiet, saa ses vi aldrig mere, Lenoir!

- Men hun tjener jo godt.

- Hvad kommer det Dem ved?

- Jo, men... Gud bevares... at stjæle!

- Det gør vi allesammen. Skaal!

- God Nat, Hr. Overlærer!

- God Nat, Hr. Hofballetmester!

Da Lenoir gik op til sin Kvist, gav Overlærer Tofte ham i en indre Monolog følgende Skudsmaal:





- Egentlig en dum Filister! Men vi Folk fra de Tider... Oehlenschlägers, Poul Møllers, Ryges... alle de Folks Tid... vi har noget, som de andre ikke har... Selv saadan en hinkende Danser. Han tror dog paa noget andet end Gaasesteg med Rødkaal.

Og, da Lenoir havde rullet sit Gardin ned for det lave, brede Dobbeltvindue paa sin Kvist i Sadeltaget, sagde han for sig selv :

- Kan man ikke baade være Artist og et moralsk Menneske paa samme Tid? Jeg har aldrig forstaaet, at saa mange store sceniske Kunstnere har været fordrukne, og endda har drukket paa Kredit. Og... at en betydeligere Videnskabsdyrker i de klassiske Fag som Overlærer Tofte... at han vil forsvare Tyveri... Gud véd, om jeg var bleven umoralsk, hvis jeg havde fortsat min lovende Kunstnerbane og ikke havde brukk... brækket mit Ben?


IV.


En Dag, da Birgitte ikke havde solgt meget, havde hun lagt sig paaklædt paa Sengen den kolde Vinteraften. Hun havde slukket Lysene tidlig, om Aftenen kom der aldrig Kunder. Skønt det frøs, havde hun ikke nænnet at lægge i Kakkelovnen, siden de usalige 3000 Kroners Forsvinden.

Den lille Therese laa trygt under Dynen. Skønt Birgitte rystede af Kulde, blundede hun hen og drømte.

Hun drømte, at hun kom kørende i sin egen Vogn, en lukket Vogn paa Vejen til Stenbjerggaarden. I Lommen bar hun en velspækket Brevtaske. Hans Peter Korneliussen havde Drømmen gjort det af med, Gud véd hvorledes, men han eksisterede ikke i den. Birgitte skulde hjem og tage Stenbjerggaarden i Besiddelse. Stenbæk Møllegaard var heller ikke til i Drømmen.

Hun kørte og kørte. Vejen fik aldrig Ende og lignede slet ikke den kendte Vej mellem Byen og Gaarden. Der var hele Tiden Vand paa begge Sider af den, noget underligt, stillestaaende Vand, paa hvis Overflade der stadig steg Bobler op, der brast med korte, høje Smæld. Vejen sænkede sig bestandig, og Vandet nærmede sig tættere og tættere dens Rand, sivede saa over






den, tilsidst plaskede Hjulene i det. Det steg til Navene, Boblerne blev større og større; deres smældende Bristen lød stærkere og nærmere. Men hun raabte: Til Gaarden, til Gaarden! Ellers faar jeg aldrig Jorden.

Hun saa ud ad sit Vognvindue. Det var noget ækelt Vand, grønt og ligesom slimet. Seje Masser som Frøæg drev om allevegne. Da hun saa nærmere til, vrimlede det af Frøer, Tudser, Snoge, Firben i forfærdelige Masser. Hun kunde høre Hjulene gennemskære eller knuse deres bløde Kroppe. Hun holdt bestandig Haanden paa sit Kaabebryst; inden for dette sad Brevtasken med 3000 Kroner i. Gud ske Lov... Vandet snævrede sig ind... der var en Bro... og hinsides Broen saa hun Stenbjerggaardens Kvistgavl under helt andre Omgivelser end ellers. Kun Kragerne var gamle bekendte. De vrælede hende imøde, syntes hun. Alt gungrede Vognhjulenes Skinner mod Broens Bræder. Men paa en Gang blev disse Bræder bløde, som de var af Læder, gav efter, langsomt, lidt efter lidt... Vandet sivede ind gennem Vognens Døre og Ruder, og Ruderne duggedes, mens det kvækkede i Vandet, og Kragernes Vinger strøjfede dem... "Min Tegnebog!" skreg Birgitte og tog sig til Kaaben... Den var der ikke. "Jomfru Kristensen har den", lød det ude fra Vandet... og Vognen sank. Vandet steg op paa begge Sider af Ruderne og skyllede ind. En stor Kæmpetudse gloede lige ind til Birgitte. Den holdt Brevtasken i sine Kraller. Tudsen havde Jomfru Kristensens Øjne... ja, den var Jomfru Kristensen selv... og dog en Tudse. Birgitte knyttede Haanden, skreg - og vaagnede i Bælgmørke, i isnende Kulde, med klaprende Tænder og dirrende Lemmer.

Det varede noget, inden hun fandt, hvor hun var. Det var godt, det var en Drøm. Jo, hun var hjemme, Therese sov ved Siden af hende. Hun kunde skimte Maanelys gennem de gamle utætte Skodder for Vinduerne ud til Gaarden, som hun havde lukket, for at de skulde lune lidt. Ja, det var godt, at det var en Drøm. Hun havde jo sin Tegnebog paa Brystet inden for Kjolen... Men de 3000 Kroner!

Eftervirkningen af Drømmens Rædsel, den friske eller fornyede Virkning af Tanken paa Tabet gjorde hende eksalteret. Hun sprang op, aabnede Skodderne og stirrede forvildet ud i det maaneoplyste Gaardsrum, mens det lød inde i hende: Hvor skal jeg dog faa mine 3000 Kroner fra? Hvor skal jeg dog faa dem fra?






Hun var ved at kvæles af Skriget, der pressede paa i hendes Strube, det Skrig, som hun ikke turde give fri og lade faa Luft.

Der saa underlig ud i det store Rum derude. Lutter Brænde: i langtrækkende høje Stabler, i spidsbuede, kuplede Stakke. Store hvide belyste Flader hørte brat op, saa laa der sort Mulm over et langt Stykke. De uregelmæssige Linjer foroven skar store Stykker Luft ud mellem Brændemasserne.

Det var dog en forfærdelig Masse Brænde! Og hun, Birgitte, maatte sidde her inde og fryse, maatte hylle sit Barn ind i tykke Dyner, fordi det Rak der oppe i det Mejeri havde snydt hende for 3000 Kroner.

Fra de Bygninger, der laa stuvede hist og her, fjærn og nær i Rummet, gnistrede Lys ud med lange Afstande imellem, langt nede, højt oppe. Mon der indenfor ret mange af disse belyste Vinduer var en saadan Hundekulde som i hendes mørke Hul?

Der langt henne til venstre, der, vidste hun, laa Borgestuen. Kendte hun det Tyende, det Pak, ret, saa fyrede de i, til Kakkelovnen var rødglødende, og klemte sig op om den.

Der midt for, der laa Stalden. Heste og Kvæg... de kunde sagtens! De varmede selv op. Hun vilde ønske, hun turde ligge i et Hul over Kostalden, som Røgteren gjorde. Der var varmt og godt. Hun smaatrippede med Fødderne mod Gulvet. De tyngede hende som et Par Isklumper.

- Jeg... jeg sidder her og fryser! Og jeg blev kaldt Frøken af alle Mennesker, er en Proprietærdatter og har været Kæreste med en studeret Mand!

Jeremias Ellekilde! Den tykke Pengebøtte! Hvad skulde han med alt det Brænde?... Det kunde more mig at tage et Skøn over, hvor mange Favne der var.

Det saa ud som en hel By. De lange Stabler var Gadernes Husrækker, de fritstaaende Kuppelstakke var Kirken, Raadhuset, Hospitalet, Fattiggaarden, Skolen osv....

Hendes Fantasi legede en Stund som et Barn med disse Brændemasser. Saa tog den paa at blive mere praktisk.

Blot en Tiendedel af en Stabel, blot det Halve af en Stak... det kunde give Varme til hende og Therese. Saa var man fri for det Svineri med Smedekullene og Riskvistene i Køkkenet, dem, hun ikke en Gang nænnede at bruge i sin Stue, siden hun havde mistet alle de Penge.

Og hvordan var det?... Jo, naar hun gik tværs over Gaarden, hvor Brændet var, saa kom hun jo til en anden Gaard,






hvor der var et mægtigt Kuloplag, hele Bjerge af Kul til Brug for Bryggeri og Brænderi og til Salg.

Det var syndigt, at en skulde sidde og ryste af Kulde, naar der lige uden for en laa en saadan Mængde "Ildebrand", som tilhørte en eneste Mand. Hun var akkurat af lige saa god Familje som han.

Ja, det kunde være morsomt at tage Maal af det Brænde og Kul. Nej, for Kullene var der jo et Gærde, og der var to glubske Pladshunde der indenfor.

Hun svøbte et uldent Shawl om sit Hoved. Hun passerede det smalle Gaardsrum, som hørte til hendes Lejlighed. Saa var der kun en bred Rendesten og saa et gammelt iturevet Stavrestakit. Saa var hun inde paa Brændepladsen.

Rendestenen var tilfrossen, gloede som Perlemor op mod hende. Da Isen knasede under hendes Skridt, rystede hun.

Hvad vilde hun derude? Var det ikke bedre at gaa ind igen?

- Sludder! Havde hun ikke Lov til at gaa ud? Hvad skadede det, at hun tog et Skønsmaal over, hvor mange Favne Brænde der laa der?

Hun søgte de Gange mellem Brændestablerne, hvor der var mørkest. Hendes Hænder gled langs deres Flader. Dejligt Favnebrænde! Sikke nogle Knuder. Hvor de maatte kunne knase i en Kakkelovn! Vaadt og fugtigt var alt nu, men hvor vilde det sprutte, knage og saa varme i en stor Ovn som den i den store Stue paa Stenbjerggaarden. Der sad nu Jomfru Kristensen... det ækle Kræ... lunt og godt.

Da Birgitte var kommen en mørk Gang til Ende, saa hun Maanelyset ligesom slaa ned foran sig. Ud fra den regelret opsatte Stabel gik en Slags Forbjerg af uregelmæssig henkastede Blokke af hugget Brænde.

Der var igen et gammelt Stakit. Det grinede hvidt i Maaneskinnet. Det var Træer bagved, højere Træer med struttende Kviste, som der rislede Lys nedad. Bagved et hvidt Hus. Birgitte havde havt saa travlt hidtil, at hun aldrig var naaet hen mod den Side af Jeremias Ellekildes Grund.

Højt oppe og nedenfor skinnede Lys gennem enlige Vinduer. Hvem mon der boede der?

Der var uhyggeligt. Mon nogen kunde se hende der oppe fra? Nej, det var vist ingen Ting. Sagtens et Karle- eller Pigekammer.






Imidlertid veg hun tilbage i Skyggen. Hun snublede over Brænde, der var faldet uden for Dyngen. Det gav en sagte og tør, næppe hørlig Lyd. Birgitte lyttede. Aabnedes et af Vinduerne der oppe? Hun syntes, at noget klirrede.

Hun satte sig paa Hug med tilhyllet Hoved. Hun mærkede ingen bestemte Tanker eller Minder, som plagede hende. Dog følte hun noget ruge tungt paa hendes Hoved, som om det uldne Shawl var blevet en Blyklump.

Hun syntes, at hun havde sovet længe, da hun gennem en lille Sprække gennem Shawlet saa omkring sig. Lyset i Vinduet øverst oppe og nederst nede var slukket.

Hu, hvor der nu var koldt i det Hul ud til Gaarden og bag ved Butiken!

Hun tænkte paa Kvistværelset paa Stenbjerggaarden. Der laa hun om Morgenen i sin varme Seng, vaagnede om Vinteren Klokken halv syv, naar Pigen listede sig ind, og hendes tykke Fodballer og tykke Uldsokker dumpt lød mod Gulvet. Saa tændte Pigen Ilden. Aa, hvor det var dejligt at høre det knitre, se Ilden blusse op glorød, forjættende Varme og Hygge til den Stund, da hun, "Frøken" Birgitte, skulde vaske sin nøgne Overkrop foran Spejlet med den store Svamp og glæde sig over sin hvide Hud og sit spidsbuede Jomfrubryst.

Nu kunde hun gaa skiden som et Svin, fordi hun hverken havde Tid eller Lyst til "Storvask". Og Brystet!... Tak! Nu lignede det Ammens paa Herregaarden, naar hun sad i Haven og gav Hofjægermesterens nyfødte Barn Næring.

Uh - alle havde lune og varme Stuer undtagen hun.

Et stort Greb! Hun fyldte Favnen med hugget Brænde, lod det glide ned i Forklædet, som hun havde lavet til en Slags Sæk. Det skulde være dejligt at høre det knage og se den røde Flamme i Kakkelovnen i Morgen tidlig.

Stundom i Løb, stundom listende og skottende som en Hunkat, der er paa Elskovsæventyr, bragte hun i Tørklædet Brændebyrden hjem. Hun holdt den fra oven fast med Hagen.

Hun havde nær tabt den, da Klinkefaldet paa hendes Køkkendør klirrede.

Hun lo underlig dødt og fjollet hen til den lille Therese, som sov paa sit grønne Øre. "I Morgen skal vi da ikke fryse, min Tøs!"

Hun lagde Høvlespaaner og Trækul til Rette med feberagtig Iver, som vilde hun beruse sig i Travlhed for at undgaa Tanker,






der lurede truende et Sted, gik saa i Seng, mere træt og udaset end efter travle Dages Arbejde. Da hun slukkede Lyset, var hun saa anstrængt efter Pustet, at hun udsendte et hivende Suk som en Brændehugger efter et anstrængende Øksehug. Men hun sov som en Sten uden Drømme.

Det første, hun tænkte paa, da hun vaagnede om Morgenen Klokken seks, var Brændet Eller havde hun blot drømt om det dejlige, huggede Brænde?

Hun tændte Tællelyset, saa sig om i det mørke Rum. Hun havde dog vist drømt. Naa, det var godt det samme. Det var dog bedre at fryse end at være Tyv. "Ja, ja da, saa fryser vi som sædvanlig, min Tøs!" sagde hun ved sig selv, henvendende Ordene til den lille Therese i Sengen.

Lysflammen slog nedad med osende Tande, da hun hurtig gik gennem Døren til Køkkenet for paa den komfurløse Skorsten at tænde et Baal af Riskviste og Smedekul til at at koge Kaffe ved. Hun saa ned paa sine Hænder, rimpede og røde, som de var, med Frostknuder paa Knoerne.

Det var alligevel dejligt at have noget Brænde, saadant Brænde, som hun var vant til at se blusse der hjemme paa den "forbandede" Gaard.

Hvor ser jeg ud! tænkte hun og saa paa sit Skørt, hvor Vattet gloede ud af Revnerne i det sorte Tøj.

Alt havde hun ladet forfalde, siden hun havde mistet sine stakkels Sparepenge. Selv det indvendige Tøj! Hun, som havde læst saa mange gode Bøger, som var oplært af en fin Guvernante, som havde læst Tysk og Fransk, om end hun aldrig havde lært det - hun gik nu her med laset Underskørt

Al mulig Bitterhed skød op i hende igen.

Der laa noget hvidt der i Krogen. Hvad var det? Brændet! Altsaa havde hun ikke drømt "Naa, det var godt det samme!" Naar man skulde synke ned i Krapylet, kunde man lige saa godt gøre det til Gavns. Saadan som jeg nu har det, er der ingen, der siger mig Tak for, enten jeg er saadan eller saadan.

I Aarenes Løb havde Birgitte med stor Lethed antaget den samme Udtryksmaade, som hendes Omgivelser benyttede. Den Fernis af "Dannelse", der laa over hendes tidligere Talesæt, slog straks Revner og faldt snart helt af. Det var Jomfru Slinges og. Lenes Stil, hun nu brugte.

Endnu stod hun en Stund og saa paa det hvide, fine Brænde. Der var saamænd ikke saa lidt endda. Det var dog maaske






bedst at bære det ud igen, naar det blev Aften og lægge det paa sin Plads. Ja, det vilde hun naturligvis gøre. For hun vilde virkelig ikke gøre sig til Tyv for noget Brændes Skyld. Hun var kommen af Folk, som ikke brød sig mere om en Favn Bøgebrænde end om det Snavs, de traadte paa.

Nej - blot brænde en Smule derinde, se det blusse... Resten kunde hun altid bringe tilbage.

Det kan nok være, det buldrede i den gamle lave Tromlekakkelovn. Birgitte vaskede først Therese, dernæst sig selv fra øverst til nederst i en dejlig varm Stue.

Det var altfor forførende. Skulde hun virkelig lade det gaa ud i Kakkelovnen? Nej, det var Synd. Hun lagde i igen. Men denne Gang fyldte hun ikke Kakkelovnen som første Gang. Af en Art Samvittighedsfuldhed lagde hun en to, tre Stykker af sine egne Tørv ind mellem Bøgebrændet.


Efter en længere Forhandling paa et af Hjørnerne af Jeremias Ellekildes Købmandsgaard mellem Jomfru Slinge og Lene om, hvorvidt det stemmede med deres Værdighed at besøge Birgitte, siden hendes Bagstue altid var kold og hendes Kaffe tynd, var de dog blevne enige om at se ind til hende i Dag.

- For tynd Kaffe er dog bedre end slet ingen Kaffe, sagde Jomfru Slinge.

- Ja, Jomfru Slinge faar vel god Kaffe inde hos Købmanden? sagde Lene.

- Men inte nok, Lene! For det er han gal med at knibe paa. Han leverer selv ud, hvad vi bruger.

- Sikke noget paa saadant et stort Sted!

- Derfor har saadan no'ne no'et, Lene!

- Ja, det er s'gu sikkert. Men saa gaar vi lige godt ind til Jomfru Korneliussen.

- Ja, siden hun er bleven saa hengiven til Gerrigskab, saa er det en god Gerning at bedrøve hende. Noget Grin maa man ha' i denne Verden, Lene!

- Ja, man faar s'gu ikke andet af den Slags end det, man selv ta'r sig. Det ermitPrincip.

- Ja, det er s'gu ogsaa mit. For vi, som hører til den






tjenende Stand, om ogsaa den ene kan være lidt højere paa Straa end den anden...

- Aa, det kan vel gaa lige op.

- Kan detdet?Saa-aa? Nej, det kan det nu slet ikke, Lene! for er der nogen, jeg hader, saa er det Socialisterne. For skal vi dele al Ting i Dag, saa bliver det lige skidt i Overmorgen. Derskalvære Forskel paa Folk.

- Ja, det siger jeg ikke noget imod, brummede Lene, for det kan være skidt nok i Forvejen.

- Lad nu være med at tage min Tænkekraft fra mig, Lene! For jeg mente, at vi, som er i den tjenende Stand... ja, nu kan jeg ikke huske, hvad jeg vilde sige.

- Det er s'gu ogsaa lige meget.

- Nej, Gu' er'et ej. Det er slet ikke lige meget. For jeg mente, at de, som har Dug og Disk for sig selv, de skal gi' noget til dem, som (Jomfru Slinge gav sig til at græde)... til dem, som maa opofre deres Helsen og Sundhed for andre Mennesker, som, min Salighed, ikke skønner mere paa det end som saa.

Jomfru Slinge bed en Stump af Neglen paa sin Lillefinger og spyttede den langt ud.


- Se, se... Jomfru Korneliussen har nok Varme i Kakkelovnen i Dag, sagde Jomfru Slinge, da hun med Lene traadte ind i Stuen til Gaarden... Kan man saa komme frem for Dig, Dit Bæst?

De sidste Ord var henvendte til Ajax, som laa paa Siden lige inden for Døren, spærrende Indgangen med sine fire Ben og sin svulmende Bug.

- Vær'sgo og sid ned! sagde Birgitte.

- Forretningen gaar nok bedre, siden her er saa lunt, sagde Jomfru Slinge og saa hen til Kakkelovnen, hvor en Blikkedel stod og snurrede paa "Tromlen"... Død og Pine, De brænder Brænde, Jomfru Korneliussen!

- Kul er noget Svineri, sagde Birgitte mellem Tænderne og lagde sig tilbage i Stolen, mens hun draperede sig nervøst med






sit Uldshawl. Hjemme paa Gaarden brændte vi altid Brænde. Det vil jeg blive ved med.

- Ja, naar man betaler enhver sit, saa er der ikke noget at sige til det, bemærkede Lene.

Birgittes Øjne blev urolige og svævede fra den ene til den anden af Gæsterne.

Det ringede ude paa Butiksdøren. Birgitte skyndte sig ud for at handle. Jomfru Slinge og Lene stillede sig paa hver sin Side af Kakkelovnen med Ryggen op imod den.

- Der er da vel Tørv imellem? sagde Jomfru Slinge og saa ned mod det røde Ildhul.

- Det meste er s'gu Brænde.

- Der er ingen Mening i saadan én Dag at være forfalden til den yderste Gerrigskab og en anden Dag til saadan en Ødselhed. Derfor kommer saadan no'ne aldrig frem i Verden. Men, Lene! har Jomfru Korneliussen Raad til at brænde Brænde, saa har hun, min S'æl, ogsaa Raad til at give ordentlig Kaffe. Er den tynd, saa siger jeg det, ved den højeste Himmel, til hende uden videre.

- Ja, det kan der være noget i, sagde Lene, for jeg mener ogsaa, at det ene skal svare til det andet.

- Pst! der er hun, sagde Jomfru Slinge.

Birgitte kom ind igen fra Butiken. Hun syntes, at Jomfru Slinge og Lene saa saa løjerlig hen mod Kakkelovnen.

- En Kop Kaffe? mumlede hun.

- Nej Tak! sagde Jomfru Slinge.

- Ellers Tak! sagde Lene, jeg skal ellers ingen Kaffe ha'.

- Jo vist saa!

- Nej i de senere Tider bryder jeg mig saa lidt om Kaffe, sagde Jomfru Slinge. For i vore Tider er Kaffen ikke, som den var i gamle Dage. Det gaar med det, som med alting, det bliver immer væ're og væ're. Hvad Lene?

- Ja, det gaar vist tilbaves med de fleste Sorter af al Slags her i Verden.

Hvorfor kunde de gamle Hejrer ikke faa deres Øjne fra den Kakkelovn? Men Birgitte vilde ved Gud ikke lade sig sjofle af saadanne to Tjenestepiger. Vilde de have Kaffe... godt, saa skulde de faa den saadan, at deres Hjærter skulde gaa itu ved det.

I nervøs Arrighed hældte hun en Masse Kaffe i Posen paa Messingkanden. Se, det skulde de nu ogsaa glo paa, de to!






De to saa smaat leende til hinanden, og Glæden over den forestaaende Nydelse var saa stærk, at den maatte skaffe sig Luft i et lille Grynt fra dem begge.

- Ja se, det er s'gu Kaffe! sagde Jomfru Slinge, mens hun samtidig sugede et Stykke Sukker og en Slurk Kaffe ind.

- Jeg kan ikke begribe, hvor Mandfolkene gider drikke Brændevin, naar de lige saa godt kunde drikke Kaffe, sagde Lene.

Det ringede igen. Birgitte maatte ud i Butiken.

- Hvem der nu havde en Sukkerkringle! sagde Jomfru Slinge.

- Lad os vente, til Tiderne bliver bedre! For det gaar tilbaves for alle.

Birgitte kom igen med tre Kringler i Haanden. Men det var en billigere Art Kringler end de fra Velmagtsdagene.

- Dem der kalder man Ole Lehmanns, sagde Jomfru Slinge. Tre for to Skilling i gamle Penge! De sukker, Jomfru Korneliussen?

- Ja, enhver har jo sit med Sorger og Ærkrelser, sagde. Lene med Munden fuld af en Bid af Kringlen... Se, hvor Kakkelovnen glor rødt. Det er ligesom i gamle Dage hjemme hos Madamen, før de Kul kom op i Verden. Der er nu Vognmanden Herman Petersen. Han siger, at det er Rigsdagens Skyld med alt det Skidt, der er kommet op i de nyere Tider, og der er nu Skomager Ølting, han siger, det er Ministeriets.

- De er s'gu lige gode alle tre, sagde Jomfru Slinge.

Birgitte tænkte:

Det er væmmeligt at skulle høre paa saadant noget dumt Sludder.

Birgitte holdt det lokale Venstreblad og følte Sympathi med Oppositionen, egentlig ikke, fordi hun forstod, hvad den vilde, men fordi hun huskede, at Broderen altid havde raabt paa, at han var Højremand, og fordi det "fine Rak" i denne By, som ikke regnedehendefor noget, hørte til Højre.

En kort Tid var der Tavshed i Stuen. Der hørtes kun de to gamle Fruentimmers Opsugen af Kaffe af Underkoppen. Efter Birgittes Opfattelse var den Maade at drikke Kaffe paa "rasende simpel", det var akkurat som Køerne, naar de slurfede Vand af det store Stentrug der hjemme paa den "forbandede" Gaard.

- Hvor er den lille "Rese"? spurgte Jomfru Slinge.






Den kraftige Kaffe havde gjort hendes Sind saa velvilligt, at hun gav Husets Datter et Kælenavn.

- I Skole, sagde Birgitte.

- Hvor gaar hun i Skole, Jomfru Korneliussen?

- Hos Frøken Dalberg, svarede Birgitte med løftet Næse.

Jomfru Slinges Velvilje svandt brat. Det var Byens fineste Pigeskole. Det var at udæske Gud og Mennesker at sætte et Barn af den Slags paa saadant et Sted, og det var en skammelig Mængde Penge at give ud for en, "der i de senere Tider havde været saa kneben paa en Smule Kaffe og et Par Kringler og nu leverede ,,O1e Lehmanns" i Stedet for dem af Butterdejg".

- Det er for tidlig at sende saadan et Barn i Skole, sagde Jomfru Slinge mut og overlegen.

- Ja,jegvil nu have, at Barnet skal blive en dannet Pige, sagde Birgitte.

- Pyh! sagde Jomfru Slinge. Kan hun tjene sit Brød i Tiden ved at være dannet? Hvad, Lene?

- Jo, det kan s'gu godt hænd's, sagde Lene.

Birgitte vilde ellers have foragtet Lenes Mening om den Slags Ting; men en krigsførende Magt forsmaar ikke en allieret. Birgitte fyldte Lenes Kop af Kaffekanden, som hun beholdt i Haanden. Om Jomfru Slinge skulde have mere Kaffe, det beroede paa hendes fremtidige Holdning.

- Hvad mener Lene med det? spurgte Jomfru Slinge... Tak, Jomfru Korneliussen! jeg skal, ved Gud i den højeste Himmel, ingen Kaffe have.

- Saadan en Guvernante faar jo højere Løn end andre Tjenestefolk, svarede Lene. Jeg véd da, at Præstens i Oldstrup giver deres hundrede Daler i gamle Penge foruden Føden.

- Saa-aa? Det maa være nogle Fjolser, der vil give saa meget. Forpagteren paa Nordgaarden giver kun deres hundrede Kroner. Og det skulde Købmanden byde mig! Véd Lene, hvad jeg vilde gøre? Jeg vilde gøre saadan (Jomfru Slinge nejede saa arrig forceret, at der hørtes Bristen af et Baand eller en Lidse i hendes Klædedragt) og sige: God Morgen, Hr. Ellekilde!... Naa, og Therese! Ja, undskyld Jomfru Korneliussen!... et Barn, som ikke tør bære sin Faders Navn, hun bliver Skam aldrig taget til Guvernante i et finere Hus.

- Saa-aa? sagde Birgitte. Jeg skal vise hele Verden, at jeg kan faa mit Barn saadan frem, at hun... kan blive Hofdame hos Kejserinden af Rusland.






Lene fór op. Hun sad nærmest Kakkelovnen, hvorfra et Knald lød.

- Det er jo mageløst Knudebrænde, sagde hun. Hvor køber De det? spurgte hun... Hvad... græder De, Jomfru Korneliussen ?

Ja, Birgitte var bristet i Graad.

Lene saa bebrejdende hen til Jomfru Slinge. Da hun saa Birgitte græde, gav hun sig ogsaa til at græde. Det syntes nu Lene, at der ikke var stor Mening i; men, da de to andre græd, maatte hun med. Hun sagde:

- Ja, det meste i denne Verden, det er s'gu noget forbandet noget.

Sjappende løbende Skridt hørtes ude i Gaarden. Køkkendørens Klinkefald gik op uden at lukkes. Lydelig Barnegraad trængte fra Køkkenet ind i Stuen. Saa gik Døren mellem den og Køkkenet op.

Den lille Therese kom ind med sin strikkede røde Uldhætte, sine sorte uldne Muffediser, de smaa tynde Ben i røde Uldstrømper, Snørestøvler og Gummigalocher, med sin bitte, af Kulde røde Næse, højt grædende.

- Hvad er det, Therese? spurgte Birgitte.

Barnet stammede:

- Aa... det er Helga Lorenzen (det var Apothekerens Datter)... hun gaar og skælder ud... hun løb efter mig hele Vejen... og hun gaar og skælder ud. Uh-hu...!

- Hvad skælder hun Dig ud for, lille Rese? spurgte Jomfru Slinge.

- Hun... Helga... hun siger... at hendes store Broder Sjarles... ham paa Realskolen... hun siger, at han siger, at jeg er en Kore-Unge.

Der blev dødstille i Stuen. Fruentimmerne tømte stille deres Kopper. Jomfru Slinge og Lene vekslede alvorlige Blikke over samme Koppers Rande, medens Birgitte tavs kælede for den lille Therese, som laa paa Knæ paa en Skammel med Hovedet i hendes Skød.

Selv Ajax fandt Situationen alvorlig. Han benyttede Pavsen til at ytre sig med en høj Gaben ledsaget af et lige saa højt Suk.





V.


Der var Tid nok for Birgitte at sidde og tumle med alt det, der vældede op i hendes Sind som Skymasser paa en stormfuld Regndag i Høst, den ene mørkere og mere blytung end den anden.

Alle disse Mennesker, der var noget i denne By, de havde jo været nedrige imod hende, selv i hendes Velmagtsdage. Hun kunde nok huske det usalige Fugleskydningsbal. Havde de Folk, der var noget: Byfogdens, Doktorens, Apothekerens, været ordentlige mod hende, saa var det aldrig sket, som skete med hende. Og den Gang kunde da ingen sige noget om hende. Kunde hun gøre for, at hendes Broder var, som han var, og at den bulne Eddertudse, Jomfru Kristensen var til? Der skulde bare have hændt hendes Broder at faa et Apopleksislag efter et Sold, saa havde hun siddet paa Stenbjerggaarden og Stenbæk Møllegaard som Frue og kørt i Landauer med Liberikusk.

Hun hidsedes saadan op ved denne sidste Fantasi, at hun følte sig selv i sin Landauer i voldsom Fart hen ad Landevejen under smældende Piskeknald, under Hestehovenes skarpe Slag mod Makadamiseringen, mens Apothekerens Landauer blev ladt et Stykke bag ude. Hun saa sig tilbage... pyt... jo Apothekerens Heste var meget simplere, havde ikke Beslag paa Seletøjet som hendes, og Kusken saa, trods sit Livrée, ud som en rigtig Bondeknold. Nu tog Apothekerens Heste Fart igen... Ja pyt... De naaede nærmere... "Kør, om Du saa skal køre begge Heste ihjel, Hans"....

Hun skreg højt i Kapkørselens Spænding. Lyden af hendes Stemme bragte hende til Fornuft og Fortvivlelse.

Nu laa hun, Frøken Korneliussen, omtrent som den Æbleskrælling, der svømmede i Gaardens Rendesten lige under Vasketuden. Jo, hun kom vistnok til at køre i Landauer! Havde hun endda ikke mistet de Penge! Hun havde jo slidt for at hævne sig paa alt dette fine Krapyl, og, da hun havde tabt Pengene og opgivet Haabet om at naa det for sit Vedkommende, vilde hun opdrage Therese saadan, at hun skulde kunne stikke Honoratiores's dovne og dumme Unger i Lærdom og Kundskab; om hun saa skulde ofre sin sidste Skilling, saa skulde Barnet være Student, som hun i sit Blad havde læst, at Fruentimmer nu kunde blive.

Nu var Barnet blevet skældt ud! Ikke en Dag mere skulde






hun gaa i den Skole, ikke en Dag mere, om hun saa skulde sætte hende i Friskolen.

Theresemaattealtsaa ned i Rendestenen lige som hun selv. Hun følte, hun havde ikke Kræfter eller Magt til at hindre det.

Gud! Gud! Det var vist ham, der straffede Barnet, fordi hendes Moder var... en Tyvekvind. Det var Gud selv, som havde lagt de onde Ord i Apothekerens Tøs's Mund.

Det var aldrig faldet Birgitte ind, saaledes som hendes religiøse Begreber nu var, at de himmelske Magter kunde forfølge hende i Længden, fordi det var gaaet hende, som sket var. Saa meget Rationalist var hun, at hun mente, at, naar Gud nu havde nedlagt naturlige Drifter i Menneskene, saa maatte han bære over med dem, naar disse Drifter løb af med dem. Men hun var opdraget i den faste Tro, at en Krænkelse af Ejendomsretten var en stor Synd, denmaattevist straffes. Men Fanden skulde være ordentlig! Naar hendes uskyldige Barn endogsaa blev skældt ud for en Horeunge, saa kunde hendes Moder jo lige saa godt opgive Ævret og blive ved at være en Tyvekvind. Ja, hun vilde "s'gu" stjæle fra dem allesammen, gøre dem Fortræd paa alle mulige Maader, snyde dem, om hun kunde komme til, for de var ikke bedre værd, naar de kunde sige saadant noget til et stakkels Barn.


Den næste Aften... flere Aftener med Mellemrum... tog hun Brænde med koldt Blod... listede endog behændig Favnestykker ud af Stablerne og rettede paa Opstillingen, saa det ikke saa let kendtes. Om Natten straks efter gjort Gerning havde hun en Sejersfølelse som en Viking, der har gjort heldigt Strandhug og berøvet sine Fjender, hvad han orkede. Om Morgenen kunde al Angerens Gru komme op i hende. En Gang, da hun stod foran sit Spejl, spyttede hun i Ansigtet paa sit eget Billede.

I Aften skinnede der igen Lys i et Vindue omme bag Stakittet og Træerne, det var i det nederste af dem, Birgitte tidligere havde set oplyste.

Vinduet stod endogsaa aabent. Hun kunde se en Masse Bøger med Forgyldning paa Ryggen, kunde se Røgen hvirvle derinde, nærme sig Vinduet, sno sig ud deraf.

Det var dog dumt, at hun altid havde glemt at forhøre sig om, hvem der boede i det løjerlige gamle Hus! Hun havde ikke en Gang rigtig set Huset, for fra hendes Vinduer ud til






Gaarden var der ingen Udsigt til det, og om Dagen kom hun aldrig paa den store Brændeplads.

Hu, ha!... i Maaneskin maatte man jo kunne se langt ud over den fra de Vinduer! Det isnede ned i hendes Knæ. Naa, i Aften var det da mørkt.

Du store Gud!... Hun hørte Skridt lyde inde i en af de lange smalle Gyder, som Brændestablerne dannede. Hun lagde sig plat ned i Skyggen bag det store Fremspring af hugget Brænde foran Favnebrændet og holdt sit Aandedræt tilbage.

Jo, ganske bestemt: der lød Skridt, dumpt, som om den gaaende havde Filtsaaler under Fødderne. Tungt, langsomt kom det nærmere. Det maatte være en, der vilde lure noget op.

Tænderne begyndte at klapre i Munden paa hende. Hun bed den saa haardt sammen, at det gjorde ondt. Alle hendes Sanser var spændte og laa paa Lur.

Hun lugtede Tobaksrøg... Naar han, der listede om, var ude efter noget, han vilde opdage, kunde han da ikke være saa tosset at ryge Tobak.

Tys! Der er han!

Birgitte følte den kolde fugtige Jord mod sin Kind, tænkte samtidig paa, at det var godt, hun havde sin ældste og daarligste Kjole paa, og saa lynede de Ord gennem hende, Ord, som ellers vilde have krævet et Skrig eller en vild Latter i Fødselen.

- Her ligger "Frøkenen fra Stenbjerggaarden" lige plat ned i Skidtet.

Nu korn de ganske stille til Verden. Alt, hvad der foregik i hende, skete tyst, men i flyvende Fart.

Op i Vejret rejste sig noget endnu sortere end den i Forvejen sorte Baggrund. Siden Skikkelsen røg Tobak, maatte det vel være et Mandfolk. Den havde ogsaa Mandfolkehøjde. Men... Klæderne... det var ikke noget Mandfolks. Birgitte kunde høre noget ligesom Skørter stryge mod Brændestablens Sider, og om Hovedet sad der noget, som maatte være et Shawl eller et Tørklæde.

Skikkelsen standsede ikke foran hende, gik tungt og stille forbi, bestandig ladende Tobaksluft efter sig. Ingen Ild saas.

Skikkelsen forsvandt oppe i den lange smalle Gang mellem Stablerne, Skridtene døde hen, Tobaksluften svandt. Kun troede Birgitte at kunne høre nogle Øjeblikke Skørterne - eller hvad det nu var - stryge sagte mod Brændet.

Hun vovede langt om længe at rejse sig paa Hug.






Du store Gud! Nogle Stykker hugget Brænde ramlede ned.

Birgitte satte Tænderne ind i sit Haandled for ikke at skrige. Alt Liv i hendes hele Krop havde sammentrængt sig i en Rædsel, der gjorde hendes Strube tør og hed.

Men hun fik sine Sansers Brug igen, som et Dyr i Dødsfare, da hun igen hørte Skridt og lugtede Tobak.

Den lange Skørtefigur kom igen, tæt ved hvor Birgitte laa... nu røg der Gnister fra den tæt nede ved Jorden.

Birgitte ventede et Greb... hun vilde vist have forsvaret sig som en til Døden jaget Rotte og bidt sin Angriber, hvor hun havde kunnet komme til... men der blev ikke noget Angreb. Skikkelsen passerede videre.

Var det Suk, Rømmen eller Hoste? For Birgitte hørte tydelig en Lyd og var klar paa, at det var et Mandfolk, den kom fra.

Saa knasede det som tørre Grene, man træder paa, tæt inde ved det gamle Stakit. Birgitte hørte Ord udtalte dybt:

- Stakkels Skind!

Saadan syntes hun i det mindste.

Det varede længe, inden hun gjorde natligt Besøg paa Brændepladsen. Men Vinteren blev strængere og strængere, intet tydede paa, at nogen havde mærket noget. Saa begyndte Birgitte igen, thi Indtrykket fra hin Aften glemte hun efterhaanden, som man glemmer en skræmmende Drøm.


VI.

Lenoir havde siden hin Aften hos Overlærer Tofte set nøje efter Svindet i sin Brændestabel. Det Krav kunde Kunstbegejstringen aldrig stille, at han skulde lade sig bestjæle. Lenoir var vis paa, at hans afdøde store Mester vilde give sin ringe Elev Ret i, at man havde Lov til at værne om Kunstnerens surt sammenskrabede Spareskilling.

Men Overlærer Tofte, der sagde, at han aldrig vilde se ham mere, om han angav Grønthandlersken for Politiet?

Aa, Overlæreren var med al sin Lærdom noget ekscentrisk, mente desuden ikke altid, hvad han sagde, var "Hymorist" (Lenoir





nikkede bifaldende til sin egen Menneskekundskab, snilde Iagttagelse og nette Udtryksevne).

Saa tænkte han med Sorg paa den virkelig nette unge Kvinde, som kunde falde saa dybt. Ved Gud, han havde fundet en Art Behag i hende. Mere end én Gang havde Erindringsbilledet af hendes fuldmodne Former bragt Varme i hans aldrende Blod, faaet hans Fantasi til i enlige Straaler at gøre noget overraskende dristigt, lige saa dristigt som de Spring og Pirouetter, han foretog i Tankerne, naar han laa i sin Seng om Aftenen. Hun vilde have taget sig saa brillant ud som Marketenderske mellem franske Soldater i en Ballet, en Idyl efter Krigen. Hvis nu hun,"la jeune femme aux légumes", var bleven oplært i Dansekunsten, og hvis han, Lenoir, ikke havde "brukket" sit Ben, saa vilde han have kunnet spille den unge til Løjtnant avancerede lille Tambourdreng og maaske fra Scenen spillet deres lille Amourette over i Livet. For stræbsom og sparsommelig, det var hun, den lille med Legumerne; og... at hun nu stjal Brænde... ja, det var en Overdrivelse af disse gode Egenskaber: Stræbsomheden og Sparsommeligheden... At Menneskene dog altid skulde overdrive! Selv saadan en betydelig Videnskabsdyrker som Overlærer Tofte, han overdrev dog virkelig det romantiske, naar han vilde formene en fattig Mand at værne om sin lovlige Ejendom.

Den lille Mand græd af Medlidenhed med sig selv.

Nej, han vilde,ma foi, ikke lade sig bestjæle. Det var uforskammet at nogen stjal fra ham, den fattige Mand! Det skulde meldes til Politet.

Dog nej!... Maaske Overlærer Tofte havde beskyldt den "lille med Legumerne" paa Drilleri, fordi han med sit ved Lærdommen uddannede Skarpsind havde opdaget, at han, Lenoir, havde lidt "amoureuse" Følelser over for hende.

Her maatte anvendes List og Snildhed.

Vist var det, at det svandt forfærdelig i Brændestablen; blev det saadan ved, holdt den ikke Vinteren ud. Og det dejlige Brænde! haardt og hvidt som Elfenben.

Skønt den gamle Danser satte uhyre Pris paa sin Nattero, besluttede han sig dog til at opofre den og udspejde, hvad der foraarsagede, at Brændestablen bar Spor af Hærværk om Morgenen.

Han slukkede tidlig Lyset i sin Stue. Saa sparedes den





Udgift, saa sparede han ogsaa paa sine Øjne, som behøvede Briller for at læse om Aftenen ved Lys.

Han sad med Ansigtet mod Ruden, stirrede ud over det store mørke Gaardsrum, beredt paa at gaa ned. Man maatte være varmt paaklædt for at vove sig ud i saadanne kolde Aftener.

Han havde en stor "Zephyr" d.v.s et uldent Tørklæde om sin Hals, en Skindtrøje indenfor Frakken, strikkede Uldstykker svøbt om Knæene, Muffediser om Haandleddene. Herre Gud! - Blandt de Raad, Bournonville havde givet de vordende Dansere paa Konservatoriet, var ogsaa det aldrig at forkøle "Ekstremiteterne". Den Mand kunde rigtignok give Raad for hele Livet.

Saa sad den gamle Danser der - tænkte paa sin elskede Lærer Bournonville og paa hans Discipels, sine egne haarde Vilkaar.

Det var klingrende Frost, ikke videre lyst, thi der var ingen Maane. Stjernerne alene besørgede Belysningen med deres smaabitte blaahvide eller hvidrøde Flammer, der hang højere oppe end Lamperne paa Theatrets højeste Maskinloft. Rundt om gnistrede smaa Snepartikler hen over Jorden og over de dunkelt fremtonende Brændestabler og Stakitstaver som sparsomme Pailletter paa et stort vidt spredt og højt foldet Gevandt.

Der var ogsaa knagende koldt i Lenoirs Stue, hvor han sad beredt til Udrykning mod den formodede Fjende dernede, tæt indpakket og med en Hue paa Hovedet, en gammel Hue fra de unge Dage, en Hue, som han omhyggelig havde skjult for Overlærer Tofte, fordi han vilde have lét af den. Den var af sort Fløjel med en bred til Siden nedhængende Puld og med en om Pande og Baghoved tæt sluttende Rand. En Hue af lignende Façon havde han set Bournonville bære paa Konservatoriet, efter at han var kommen hjem fra en Pariserrejse. Lenoir havde straks anskaffet sig en lignende, bevaret den i alle de Aar, han havde været praktiserende Danse- og Gymnastiklærer.

I Aften tog han Huen paa. Ingen Biskop kunde sætte sin Mitra om sin Isse med større Andagt.

- Jo, ved den gode Himmel! I Aften var der virkelig noget levende, der forstyrrede Omridsene af Brændestablerne nede paa Pladsen. Og det levende bukkede sig ned mod hans, Lenoirs Stabel.

Hvor bange end den gamle Danser var, fór han op som manet af en Pligt mod sig selv. Hanmaatte, hanburde





være modig som Helten i Balletten Valdemar, smidig som Klavs Skirmen i "Erik Menveds Barndom".

Han mærkede ikke sit brukne, nej brækkede Ben - han tænkte virkelig paa Overlærer Toftes grammatiske Rettelse, mens han som en Vind fór ned ad Trappen for at udøve Selvforsvarets Retfærdighedshandling.

Der var en lille underlig Smøge, et Stykke Gang, som førte ud til Resterne af en Have. Gennem denne gik en overgroet Sti hen gennem den nedfaldne Stakitdør over en Jordbro over en Grøft, saa først kom man ind i Gaarden eller Vænget, hvor Brændet laa.

- Jo,ma foi, der laa en Figur bøjet over Brændestablen.

Men nu blev Lenoir bange, just som han havde beredt sig paa at træde op med Myndighed.

Thi Figuren kastede en Skygge ud til Siden, og Figuren var stor og svær. Lenoir havde en Følelse af, at Figuren kunde knuse ham. Figuren blev ved at ligge bøjet. Lenoir hørte en tør, tonløs Raslen af det huggede Brænde ned mod andet hugget Brænde i et udbredt Forklæde.

Med tør Strube sagde han i en temmelig dæmpet Tone:

- Føj, føj... Madam eller Jomfru! jeg siger... jeg siger, ved Gud i Himlen... ja, jeg siger i Morgen til Hr. Købmand Ellekilde, at man ikke kan have sit Brænde i Fred for Dem. Føj... De maa skamme Dem... Føj!

Da Figuren rejste sig og lod alt det falde, som den havde samlet op i Forklædet, og gav et lille Hvin fra sig, var Lenoir mindst lige saa bange som Tyven,

Ud under Stjernelyset raslede de smaat hugne Brændestykker helt hen over Lenoirs tykke varme Filtsko. Hans Modstander sank ned paa Jorden.

- Madam... eller Jomfru! stødte De Dem? De har vel ikke brukket - jeg mener brækket - en Arm... eller, hvad værre er, et Ben? Tillader De, at jeg hjælper Dem?

Han fik intet Svar. Efter nogen Tøven bøjede han sig ned mod Skikkelsen, der sad sammenklumpet paa Jorden med Forklædet op over Hovedet.

- Situationen er ikke aldeles fri for at være ret pikant, sagde Lenoir ved sig selv.

Det var mærkværdigt. Han følte noget varmt inden i sig, lige som naar han drak Toddy hos Overlærer Tofte, og han blev saa modig. Med et resolut theatralsk Knæfald sank han ned ved





Siden af den liggende, og hans Haand mødte noget, der var kraftigt og elastisk som solidt nyt Tapetsererarbejde i et polstret Sæde eller Hynde. Han fjærnede nødig sin Haand; den maatte skydes bort af en fremmed Haand.

- Véd De af, at det er mit Brænde? sagde han.

Intet Svar. Han vedblev:

- Naa, De vidste det maaske ikke? Saa skal jeg gerne tilgive Dem for denne Gang, naar De vil lade være at røre det mere. For jeg har sikkert mindre at leve af, end De har. De maa endelig ikke tro, at jeg er rig. Mig er det virkelig Synd at gøre fattigere, end jeg er. Jeg sparer paa alle mulige Maader.

Birgitte løftede sig lidt og hviskede:

- Jeg troede... jeg vidste ikke... men jeg har ikke Raad til at lægge i Kakkelovnen... for det er ogsaa blevet saa smaat for mig...

- De kender mig ikke?

- Nej.

Lenoir slog Hælene sammen som til en Slags Kompliment.

- Jeg skal ikke gøre Dem noget... vilde blot formane Dem... lede Dem bort fra Fristelser og... Debaucher... og... sligt... Hør... De er dog i sin Tid bleven konfirmeret... og har lært om Pligterne mod Deres Næste... og de ti Bud og... sligt... og det sjette Bud er jo det, som forbyder en... jeg vil ikke sige... stjæle... men... Nej... det sjette, det er jo ikke det, jeg mener, jeg husker saa daarlig Tal og Nummere... og... men...

Han hviskede og blev ved at hviske, stakaandet, spejdende til alle Sider. Hans Hjærte bankede...

... Men... muligvis kunde De fatte en Smule... varmere Følelse for en ældre Mand, som De jo dog skylder lidt Taknemmelighed, naar han aldrig siger til et Menneske, at De har... har approprieret Dem... et og andet, som... som dog strængt taget... ikke er Deres.

Alt mens Lenoir talte, pillede han ved Forklædet, som omhyllede hendes Hoved. Der var en stadig stille Kamp mellem hans og hendes Haand. Hendes skød bestandig lempelig hans til Side. Han lod hende gøre, som hun vilde, fandt endog denne lille Skærmydsel "ikke saa ubehagelig".

Da hun bestandig forblev tavs, steg hans Mod igen nogle Grader. Han hviskede:

- Muligvis... jeg véd ikke... men ,.. De kunde jo





give mig... til Erstatning for mit Brændetab... saadant... et (Stemmen døde ud i en halv uforstaaelig Fløjten)... saadan et lille Kys.

Men han hørte selv, hvad han sagde. Han blev skræmmet op ved det sidste Ords hvislende Lyd..."Mon Dieu... i min Alder, hvis Overlærer Tofte havde hørt det!"

Uvilkaarlig fór hans Øjne hen i Retning af den gamle Pavillon...

Hvad var det? Lys i hans Kvistværelse inden for Sadeltaget? Han havde ikke tændt Lys i mange Aftener.

Rædsel løb som en iskold Strøm gennem alle hans Benpiber. Var der ogsaa Tyve der?

Han glemte al en afskedstagendes Galanteri, al en Forbrydelseopdagers moralske og juridiske Myndighed, løb over Jordbroen, gennem det lille Stykke Have, aandeløs og hæsblæsende.

Birgitte vidste ikke, om hun havde været vaagen eller drømt. Hun havde afhyllet sit Hoved, stirrende med sløv og slap Forbavselse efter den lille Nisse eller Trold med den sære Hue, som svandt bag det gamle Stakit og de gamle Træstammer, der knagede og raslede under hans Fart.


VII.

Hvad var det for en underlig Lugt, der mødte ham, straks da han aabnede Døren, ned fra den gamle snoede Trappe med de trekantede Trin, langs hvilke en Smule Natlampe paa en lille Hylde uden for Overlærer Toftes Dør kastede en tarvelig Lysstribe.

Tjære, Tovværk, rustne Ankerkættinger? Den gamle Danser snusede om sig med virrende Næsebor.

Rædsel og Harme fór i ham. Hans Knæ rystede, og hans Haandled frøs trods de strikkede Stykker og de dejlige Muffediser. Denne Lugt sendte ham Bud fra noget af det værste, han havde oplevet, vakte hos ham Harme, Samvittighedsnag - en Masse nærgaaende, højst ubehagelige Følelser.

Han turde ikke gaa op; men han turde heller ikke gaa ned igen. Han havde en Fornemmelse af, at han dernede havde





gjort noget rent splittergalt og fra den myndige Opdagers og Ejendomshævders Rolle var gledet over i - rent ud sagt Forførerens. At hans gamle Blod dog kunde spille ham saadant et Puds!

-Hélas que nous sommes légers, nous autres Français, lød det inden i ham. Det, han nys havde oplevet i den stjerneglimtende Frostnat, det, der sikkert forestod ham... det var to Ender af en lang Livstraad, og begge mindede de ham om, at han var en Synder for Vorherre. Han søgte at trøste sig ved at sige: "Hm! -enfin-Kunstnerblod!" men det trøstede ham ikke rigtig.

Alt det løb i rivende Fart igennem ham, mens han var naaet til Overlærer Toftes Dør paa den første Trappeafsats. Han vilde gaa ind til ham, bede ham om at følge op med, sige, at han var bange for, at der var Tyve.

Han bankede paa Toftes Dør. Ingen svarede. Frygtsomt tog han i Laasens Haandgreb. - Nej. Han drejede det, aabnede Døren. Mørkt. Han rømmede sig højt. Intet rørte sig. Han sagde: "Hr. Overlærer!" - Intet Svar.

Han snusede Luft til sig. Som sædvanlig stærk Lugt af Pibetobak. Nok et Drag Luft! Det bragte ham Duften af varm Toddy.

Tofte maatte altsaa have været der for nylig. Lenoir blev ved at vejre, da han havde lukket Døren ud til Gangen. Oppe fra Trappen til sin egen Lejlighed mødte han samme Tobak- og Toddyduft.

Mon Overlæreren skulde være oppe paa Værelset samtidig med den, hvis Komme denne anden Lugt paa den nederste Del af Trappen havde truet ham med?

Egentlig turde han hverken gaa op eller ned. Men med etenfinstrammede han sig op, endog til et Spring. Den gamle Herre tog to Trin ad Gangen paa sin Trappe og aabnede Døren, som fra Afsatsen førte umiddelbart ind i hans lille Dagligstue.

Det første, han lagde Mærke til, var, at det stærke Lys, han havde set nede fra Gaarden, laa dæmpet over Stuen.

Lenoirs Syn var ikke saa skarpt som hans Lugt. Han syntes ikke, han kunde se nogen i Stuen. Men fy... der var ogsaa Tobaksrøg... Det var ækelt. Og det var en tæt Tobaksrøg. Svineri i Grunden. Havde han, Lenoir, røget Tobak, vilde han aldrig have kunnet holde sig saa pæn med Linned, Gangklæder og Møblement.





Jo, nu opdagede han Personen i sin Stue, samtidig med, at han saa, at det ikke var hans egen lille Lampe med Porcelænskuplen, men Overlærer Toftes store Moderatør med den grønne Skærm, som trængte alt Lys ned over Divanbordet og gjorde de to Personers Ansigter brandrøde, tændte violette Striber paa Overlærer Toftes sorte Fløjelskalot og delte det krusede Haar paa den anden Figur i en rødbrun og sort Del.

- Ser De, hvem her er, Lenoir? sagde Overlærer Tofte.

- Jeg lugtede det, ved Gud i Himlen, nede paa Trappegangen, mumlede Lenoir i en gnaven Tone.

Men, da han saa den gamle Overlærers Mund paa hver Side nærme sig Øreflipperne, og da han vidste, at denne Grimace bebudede en, for Lenoir ikke fuldt forstaaelig, derfor saa meget mere generende Satire, sagde han hurtig:

- Louis, min kære Neveu... vær velkommen! kom herhen!

En temmelig lille, bredskuldret ung Fyr med en Profil lige saa fin som Lenoirs, men med rødbrun, af Sol og Vind bearbejdet Hud paa Næse og Kinder, rejste sig. Haaret var kortklippet, brusende ud til begge Sider i trodsige, brune Krøller, tætte som Egepurrer paa en jysk Bakke.

Noget tøvende lod Fyren sig falde i Lenoirs slapt aabne Favn og modtog hans franske Kys paa begge sine Kinder.

Den unge Mand bar en kort blaa Dyffels Jakke med store Hornknapper, en blaa- og hvidstribet Skjorte med store, ustivede nedfaldende Flipper, et mørkeblaat rødprikket Halstørklæde bundet i en sær Løbeknude.

Det lod ikke til at genere Lenoir, at hans kølige Kærtegn ikke blev gengældte varmere, end de var givne. Han slap snart den unge Sømand af sin Favn, saa op og ned ad ham, ledte lidt efter, hvad han skulde sige. Endelig fik han en brudt Ordrække frem.

- Den... det... den Sløjfe... eller rettere sagt Knude... paa den Kravat er ikke ganske aldeles fri for at være ret... karakteristisk.

Havde han sagt en Dumhed? Han hørte en Grynten fra Overlærer Toftes Strube. I en Fart sagde han:

- Hvor kommer Du egentlig fra, Louis?

Sømanden svarede:

- Med Aftentoget fra København, Onkel!

-Eh bien... nu vel... det var ikke det, men fra hvilken Ekspedition... eller hvad I kalder det...?





Vi gik fra Rio for... lad mig se, hvor længe siden er det? Overlærer Tofte sagde:

- Men, min gode Lenoir, er De dog ikke sjæleglad ved at se Louis igen? Se, hvor han er bleven stærk, køn, robust. Sikken et Krushoved. Min S'æl, som den farnesiske Herkules!... Herakles har sikkert været en lille tæt Karl som han. Føl paa de Armmuskler, Lenoir! Spænd dem en Gang, Louis... jeg mener den Muskel der paa Overarmen! Føl, Lenoir!

Sømanden smaalo, mens Tofte bredte sin Haand ud og tog et Tag i hans Kød. Lenoir lod sin Haand følge efter, men berørte kun flygtig vedkommende Overarms Muskel. Lenoir sagde:

- Ja, Vorherre har lige fra Barndommen af - det vil sige, fra Louis's Barndom benaadet Louis med ikke ganske ringe legemlige Kræfter. Og dog var han slet ikke flink til Dans. Bestandig raa og vilde Spring uden for Skønhedslinjen. Gud ske Lov, at jeg aldrig blev hans Lærer, men kun hans Censor!

Sømanden sad med ludende Hoved under den følgende Ordveksling mellem Tofte og Lenoir, mens han afvekslende sugede paa Spidsen af en af Overlærer Toftes lange Piber og i smaa Draaber sugede Toddy ind af det mægtige Toddyglas.

Overlærer Tofte sagde:

- De vilde jo have ham til Student og vilde have, at jeg skulde læse Latin og Græsk med ham, mens han gik i den dumme Realskole med den Hanskvast af en Bestyrer, som tvært imod Lov og Ret vover at kalde sig Rektor.

- Ja... og saa échapperede jo Louis trods alle Deres... og mine Opofrelser og saa at sige tvang mig til at lade ham gaa til Søs. Fy, Louis! Nu er Du en fem seks og tyve Aar, kunde dog allermindst være personnel, maaske residerende Kapellan, hvis Du havde havt en Smule Sans for højere videnskabelig... eller rettere sagt klassisk Dannelse... Men i Stedet derfor kom Du Oldenborrer og sligt i Lommen paa Din Lærer i Tysk, Hr. Petersen ved Realskolen.

- Var det for godt til saadan en halvstuderet Røver? udbrød Overlærer Tofte. Naar Seminarister trænger sig ind ved Skolen, som dog skal regnes til de højere Skoler, om det endda kun er Realskoler, kan jeg ikke fortænke Disciplene i, at de protesterer paa deres Maade... Du, Louis, var det vel saa kedeligt at læse privat Latin og Græsk med mig som at høre paa Bestyrerens oldnordiske Sludder?





- Ja-a-a (Sømanden lod sin Finger glide mellem Skjorteflippen og Halsen).

- Ja men, Louis, det, han, den tykke Bestyrer lavede til Jer i dansk Literaturhistorie...

- Uh, det om det subjektive og det... objektive i Poesien, sagde Sømanden og lo. Det var noget harsk noget.

- Var saa Latin og Græsk ikke morsommere alligevel, hvad, Louis? spurgte Tofte.

- Jo noget... men ikke meget, naar jeg skal være oprigtig. Det skulde da være Græsk. Der var nogle Verber, som lød saa grinagtigt.

- Din Slubbert... Du tænker paa det Verbum deponens, der betyder: jeg rejser, hvad? smaalo den gamle Tofte.

- Ja, saa var der Imperativ af det latinske Verbum, som betyder at brække itu, det morede mig ogsaa.

- De maa vist have lignet nogle højst ordinære Ord paa Dansk, sagde Lenoir.

Overlæreren og Louis lo. Lenoir gik frem og tilbage, turde ikke sætte sig paa en Stol i sin egen Stue.

Der blev en længere Tavshed. Under den stillede Lenoir sig i en Slags Positur med Albuen støttet mod en Konsol, Hovedet paa Siden og Benene over Kors, og sagde nogle Gange:Enfin!men bestandig sagtere og mere forknyt. Tilsidst sukkede han og sagde:

- Den, der tror Verden er Spøg, han tager fejl efter min Mening.

- Hvad tror De da, den er, Lenoir? spurgte Tofte og saa paa ham op over Brillerne.

- Det véd Overlæreren bedre end jeg, svarede Lenoir med en Blanding af Ydmyghed og Gnavenhed.

- Men De har en Livsanskuelse, Lenoir!

- Desværre mangler jeg klassisk Dannelse og Filosofikum. Det véd jeg nok; jeg har kun jævne Meninger som den:La vie est un combat.

Han sukkede dybt. Den gamle og den unge Mand nænnede ikke at le denne Gang. De saa sagtens begge en Taare som en lille Glaskugle glimte i Lyset fra den gamle Dansers ene Øje.

- Skal jeg lave Toddy til Dem, Lenoir? spurgte Tofte.

- Tak... men ikke for stærk! Men det er da en Skam, at Overlæreren skal beværte mig i mit eget Hus... men...

- Snak! Louis, lav Toddy til Din Onkel!





- Maa jeg hellere selv... jeg er bange for, han laver den som til Matroser. Han har altid havt Aspirationer hen mod det ekstravagante... Hm... imidlertid glæder det mig, Louis, at Du ikke bærer det Vildmandsskæg, som nu bruges af saa mange Mennesker, og holder Dit Ansigt under Kniven.

- Jeg tog det af i Rio, sagde Louis, for jeg troede, der var gaaet Lus i det.

- Føj, føj, føj... bestandig overdreven i dine Udtryk... Sligt er det ikke passende at sige.

- Ja, en Doktor kaldte det Skægpest. Og hvoraf kan saadant noget komme af andet end af nogle smaa Lus, som man ikke kan se.

- Jeg er vis paa, sagde Lenoir, at Overlæreren véd et mere passende Navn paa saadan nogle... nogle Naturgenstande. Men Du har altid valgt de allersimpleste Udtryk. I dine Drengeaar sagde Du altid det modbydelige Ord "Møj", skønt jeg rettede det til Smuds... og, skulde der endelig siges noget stærkt - saa i det højeste Snavs, naar det endelig blev aldeles nødvendigt at nævne noget malpropert... Nu synes jeg, at Du maa have set saa meget skønt... og syblimt... i de mange fremmede Lande, at Du maa have erhvervet Dig en ganske lille Smule Sans for det skønne og det passende.

- Jeg har s'gu ikke set andet end det bare Skidt. Jeg skal nok lade være at sige det andet uartige Ord, som jeg egentlig tænkte paa.

- Brasilien er jo dog et af de dejligste Lande paa Jorden, sagde Overlærer Tofte... Og, Du, Louis, har Du ikke været i Neapel? Hvad?... Vesuv, Pompeji?

- Jeg har ikke fjærneste Begreb om, hvordan de Lande ser ud.

- Vil De nu se, hvor ulærvillig han er, Hr. Overlærer! sagde Lenoir.

- Pst... Bliv ved, Louis! sagde Tofte.

- Naa for Dævlen... om Forladelse. Man kommer i Land, gaar paa Beværtningssteder, drikker sig fuld og saa... nej, Onkel, jeg kan se, Du ikke kan taale at høre, hvor man ellers gaar hen...

- Naar Du kunde skildre det lidt karakterisk og saadan...décemment... saa kunde det muligvis... til en vis Grad... ogsaa interessere ældre Folk, sagde Lenoir og gjorde et lille Hop fra sit Stolesæde.





- Det kan jeg s'gu ikke. De ligner hinanden alle Steder, de Knejper og... de...

- Du behøver ikke at nævne dem, sagde Lenoir.

Overlærer Tofte sagde:

- Lad os være fri for at høre om det, som Louis generer sig for at tale om! Det er jo Dem, der har Lyst til det sjofle, Lenoir.

- Om Forladelse, Hr. Overlærer, sagde Lenoir, mens hans Hoved faldt mat ned paa Brystet... De har Ret, man skal dadle unge Mennesker, fordi de har været paa saadanne Steder og ikke visecuriosité.

Louis vendte sig til Tofte:

- Tror De, jeg har set Vesuv og Pompeji? Hvor skulde en Matros komme der? Og, da vi laa i Havnen ved Neapel, var det saa stegende hedt, at man hellere sov end tog imod Landlov, naar det da ikke kneb svært, fordi man saa længe ikke havde smagt Vin eller set Fruentimmer.

- Nu holder jeg aldeles med Overlæreren, sagde Lenoir, og beder Dig at holde Dig til det, som... erconvenable... Men fortæl videre!

Sømanden saa ned for sig, løftede saa Hovedet med en højst fortrædelig Mine og sagde:

- Ja, naar der skal klistres et Begplaster for Munden af mig, saa har jeg, den onde brodere mig, ikke mere at sige.

- Uh, hvor Du bander! føj, føj! raabte Lenoir. Havde Du havt klassisk Dannelse, kunde Du selv som Matros havt nogen Glæde af Pompejus og... og den blaa Grotte. Aa Napoli - den dejlige Ballet... Jeg har været en af Havaanderne i den blaa Grotte... Men hvad de nu hedder paa Latin... da jeg ikke var større end som saa... Ikke en Gang den blaa Grotte har Du set, Louis?

- Jo, der var en Beværtning paa Santa Lucia, saadan helt nede ved Vandet, sagde Louis eftertænksomt, den hedAlla grotta azzura, hvor jeg og nogle andre aad nogle smaa grønne Østers og drak os smadrende fulde i noget sur Vin... som vi maatte give fra os...

- Føj, Louis, føj... den Slags Skildringer gaar langt ud over Skønhedslinjen, sagde Lenoir... Det er gyselige Resultater, Du bringer hjem fra dine Rejser.

Louis havde set stærkt til Toddyglasset og selv betjent sig, mens de gamle nippede smaat.





Med et rejste han sig, tog en Violin, som hang paa Væggen, uden at ænse, at Lenoir sagde:

- Vil Du lade den hænge... ikke røre ved, hvad der hænger eller sidder i den bestemte Orden...

og begyndte med Fingrene at klimpre paa Strængene langs Violinens Hals. Den gamle vilde til at gnave videre. Men, da Louis havde klimpret et Par Takter - en aandeløs Takt i vild Galop - løftede Danseren Hovedet som en gammel Stridshingst. Hans kønne smaa brune Øjne spillede som paa et lille italiensk Firben, der soler sig. Uden at sige noget, fór han rask op fra sit Sæde, og, idet han raabte: Tarantellen, tog han Buen ned, rev Violinen ud af Sømandens Haand og gav sig til at spille Tarantelmelodien med skarpt pointeret Rhytme, ikke uden en vis Færdighed.

Tofte saa, at Sømandens unge Øjne fik en Glans og et Udtryk, der mærkværdig lignede Lenoirs. For første Gang gik der et Lys op for ham. Han sagde til sig selv;

- Jeg Fæ... som ikke har anet det før!

Næppe havde dette indre Udraab formet sig i den gamle Filolog, før Louis var sprungen ud paa Gulvet, og mens Lenoir spillede, dansede han.

Lenoir blev ved at spille, mens han raabte:

- Ikke knækkede Haandled!... Meredégagé iOverkroppen "... Blødere i Hofterne!Bien!saadan! Dilettantmæssig, men slet ikke saa galt.Demi-caractère, min Dreng!Comme ça!... Mon jeg skulde?... Ja, jeg gør det. For det er alligevel galt, det, Du gør, Louis!

Uden at slippe Violinen røg han op som en løssluppen Champagneprop, gav et Skub til Sømanden, saa han faldt eller lod sig falde ned paa Gulvet uden at sige et Ord, Lenoir dansede og dansede, han glemte Violinen, kunde vel ikke heller behandle den i det rasende Tempo, som Dansen forlangte, men, uden at han vidste af det, sang han Melodien.

Louis blev liggende paa Gulvet med et underlig stivnet Grin paa Læberne. Den gamle Overlærer havde rejst sig op fra Stolen, støttede sin Haand paa Bordpladen og betragtede uden Spor af Ironi eller Satire Lenoirs Dans. Han nynnede endog Tarantelmelodien ganske sagte med, tog blidt Violinen op, da Lenoir tabte den, og hængte den lydløst op paa den vante Krog paa Væggen, fulgte hver Rhytme og dens Udtryk i Dansen, ænsede ikke Alderen og Stivbenetheden hos den udførende, brød





ud i Bravo og Haandklap, da Lenoir aldeles aandeløs, hivende som en gammel Hest, der har taget for svært et Tag i en belæsset Vogn, sank ned paa Stolen, mens han sukkede og sagde under megen Hvæsen:

- Inden jeg brak mit Ben, havde Bournonville... sagt til mig... at jeg en Gang skulde komme til at doublere Hoppe... i den Tarantel... i "Napoli". Men saa skete Ulykken... og saa...enfin.

Han blev siddende og saa hen for sig. Der piblede Taarer frem under hans Øjenlaag. Han saa sagtens for sig lange Skarer af brogede dansende Skikkelser mylre frem paa Scenen, danse mod og fra hinanden, bugtende sig, sluttende og brydende Grupper, mens Musik bruste fra Orkestret, mens Dirigentens Taktstok ragede op over det Sted, hvor den borttagne Soufflørkasse havde staaet under Skuespillet. Sveden haglede ned af hans Ansigt.

Ganske stille gik Tofte hen og rakte Lenoir et Glas og hviskede med bevæget Stemme:

- Kunstens Skaal! Den evig udødelige Kunsts Skaal!

Lenoir kunde ikke svare, men klinkede med en Taare paa hver Side af sin lille krumme Næse. Hans Øjne saa paa Tofte med samme Udtryk af Taknemmelighed som en lille brunøjet Hund, der har faaet Lov til at spise sig propmæt i sin Livret.

Men pludselig skiftede Øjnene Udtryk. De havde mødt Sømandens. De var brune som hans egne, men mørkere og blankere og i dette Øjeblik dvaske med et lille Glimt af Ironi. Den gamle Danser var ellers ingen skarp Iagttager, men det synes, at han var mere klarsynet-mistænkelig lige over for disse Par Menneskeøjne end over for alle andre. Lenoir fik paa et Sekund Udseende som en Olding. Hans indfaldne Træk røbede sig, alt mens han pustede, og hans Blik blev stikkende som et Krybdyrs.

- Min kære Neveu er nok ved at falde i Søvn, sagde han med famlende Arrigskab i Stemmen. Ja, han har altid havt mere Sans for... for... ja, for det meget lavt komiske... det vil sige, for at skabe sig som en Abekat... end... for... he... Den klodsede Maade, Du dansede paa før... det skulde formodentlig være... hvad dannede Folk kalder Satire... men som... som saadan nogle som Du gør til... Sottiser og til... Brr-rr-rr!

Louis rejste sig og tog sin Hat... Overlærer Tofte saa fra den ene til den anden, mens Sømanden nærmede sig Døren.

- Hvor vil Du logere i Nat, Louis? spurgte han.





- Jeg finder vel et Hul paa en eller anden Beværtning eller Logis for rejsende, svarede Louis; jeg er jo ikke saa brillant vant.

- Vil De nu se, hvor uvorn han er, Hr. Overlærer, raabte Lenoir. Det er for at kunne fortælle i saadan en... en ordinær Skænkestue til nogle andre... Ølbimpler... at han er min...enfinSlægtning, men at jeg ikke vil huse ham.

- Jeg synes heller ikke, De bød ham Husly, sagde Tofte.

- Han plejer ikke at være saa... saa ceremoniel og vente, til man byder. Han plejer at tage selv.

- Man lærer med Alderen at blive et bedre og mere vel opdraget Menneske, Onkel, sagde Sømanden og tog i Laasens Greb.

- Louis, sagde Lenoir... bliv dog... og, hvis jeg nogen Sinde har gjort noget for Dig...

- Det er s'gu ikke saa farlig meget, sagde Sømanden, stillede sig med Ryggen op ad Døren og saa ond og vred ud.

Lenoir vred sig lidt i sit Sæde...

- Jeg har altid havt daarlig Raad, mumlede han.

- En lidt venligere Modtagelse i Aften, vilde ikke have kostet et Greb i Pungen, sagde Sømanden. Toddyen er jo Hr. Toftes.

- Saa, saa, saa! tyssede Tofte... Bliv nu hos Din Onkel i Nat, Louis! Lig der paa den lille Tingest af en Sofa... hører Du... og vær en skikkelig Dreng! Jeg fik Dig jo altid til at være god i gamle Dage; naar det kaade kom op i Dig.

- Ja, mine Raad og Formaninger satte han, ved Gud, ingen Pris paa, sagde Lenoir.

- De var for gnaven imod ham, sagde Tofte, og det er De endnu... God Nat! Nu bliver Louis hos Dem i Nat... og gaar ikke hen og sover i et Logis, God Nat...

- De maa, ved Gud, ikkegaafra mig, Hr. Overlærer... Han der kan finde paa... paa... paa...

- Paa hvad? sagde Tofte.

- Ja, det véd jeg ikke... Men ser De ikke, hvor han staar og... griner, rent ud sagt og ligner... og ligner...

-Dem, hviskede Tofte ham ind i Øret.

-Mon Dieu!udbrød Danseren og sank ned paa en Stol... Hvad er det, De siger?... Maa Louis ikke gaa ned hos Dem?... De har jo Plads... eller De har to Senge... Jeg tør ikke... Saadan en Matros!

- Louis... Du bliver hos Din Onkel! sagde Tofte.





- Jeg er lige glad, hvor jeg er, brummede Louis.

- God Nat, Lenoir! God Nat, Louis!

- Hr. Overlærer...

- God Nat!

Hurtig gik den gamle Tofte ud ad Døren. Lenoir og Louis blev ene tilbage.


XIII.


- Ja, som Overlærer Tofte sagde, saa kan Du jo ligge der paa Kanapéen. For nu gaar jeg i Seng.

- Tak!

- Men jeg holder ikke af, at Du ser paa mig, mens jeg klæder mig af.

Louis smaalo. I en Fart havde han Klæderne af sig, havde lagt sig paa den korte Sofa med en Stol foran til Fødderne.

Den gamle Lenoir tullede om i Stuen og i sit lille tilstødende Sovekammer, var rædsom længe om at børste Tænder, svøbte to Mavebælter om sig, gned sin skaldede Isse ind med én Slags, sine krusede Nakkerester af Polkahaar med en anden Slags Pomade, trak en hvid Nattrøje, der lignede samme Klædningsstykke hos Kvinder, uden paa sin Natskjorte. Saa eftersaa han Vinduesskodder og Døre, om de var lukkede. Alt imens havde han skottet hen til Louis. Han vilde have gnavet og gnirret, hvis han havde set, at han havde bemærket alt hans Nusleri. Nu hørte han ham snorke. Han sagde:

- Du er virkelig en konversabel ung Mand, min gode Louis... meget social dannet.

Svaret var en Næsetrompettone i høj Tenor.

- Det er ubehageligt med saadanne Personager, der snorker, rent ud sagt, brummede den gamle, mens han blev ved at trippe om med bare Fødder i Filtskoene og med tæt sluttende Trikotunderbenklæder, Nathue paa Hovedet, to Bælter om Maven og et Stykke Lakrits i Munden.

Hans Øje faldt hen paa Kanapéen, hvor Louis laa.

- Nej, det er dog for galt!... De bare Fødder ude i Verden!... Naa, han holder dem ret propre! Det var mere,






end man skulde have ventet. Men lægge sin Frakke over sig og stikke Benene ud!... Naa, det er Matrosvaner!... Men... nej!... Det gaar ikke an. Han bliver dødssyg. Han sparker den Frakke af sig og forkøler sin Mave. Og det er meget farligt.

Han gik hen og puslede i et Skab, trak en gammel løjerlig Tingest ud: en blaa Slagchenille med karmoisinrødt, falmet Multumsfoer. Den lagde han sagte og omhyggelig over den lydelig sovende Sømand, stoppede den ned om hans Fødder, blev staaende et Øjeblik og lyttede.

Han saa ned paa hans Ansigt, hvis smaa, fine regelmæssige Træk stod i en saa sær Modsætning til den rødbrune vejrbidte Hud.

Pludselig brød Lenoir ud i en Snøften... et Stykke ubetvingelig Graad. Han kyssede Sømandens hvide Pande, men blev øjeblikkelig rød i Hovedet, løb langt fra ham ind i sit lille Sovekammer, sprang i Seng og slukkede Lyset.

Lenoir sov tungt, drømte meget. Det var om en dejlig, før Kvinde, der baade lignede en, der var død for længe siden, og en, han havde set stjæle hans Brænde, og snart syntes han, at det var hende, der var død for mange Aar siden, snart, at det var hende, der stjal Brænde, som ikke kunde lade ham gaa i Fred. Han satte al sin Dyd op mod Fristelsen, men...mon Dieu,... hvor Mennesket er svagt! Han var ved at bukke under, saa vaagnede han... saa sig om, som for at orientere sig... Uh! hvad var det? Ak, der laa jo han, Louis, og snorkede inde i Dagligstuen!

Erindringer fra Eventyret nede ved Brændet... ja, naar var det nu?... han syntes, det var saa længe siden... fra Drømmen... fra det, Drømmen viste tilbage til... denne snorkende Louis nemlig, alt det bulkede sig sammen til en haard Klump inden i ham, saa han blev tungere, mere morgengnaven end sædvanlig.

Det var dog bedst at lade Louis sove, mens han gik om og smaapuslede med sit Toilette. Han gjorde saa, alt mens han sukkede. Skønt han paa en Maade var glad over, at Louis's Øjne vare lukkede og ikke fulgte hans Dikkedarer, ærgrede han sig samtidig over, at et ungt Menneske saadan kunde snorke til langt ud paa Morgenstunden.

Han tændte en lille Spirituslampe, heldte Vand paa den tilhørende Kedel, tog nogle Chokoladebrokker - et Affald, han i






Følge hemmelig Aftale med en Svend hos Ellekilde, havde Forkøbsret til i Boden - og kom dem i Kedlen, regnede Louis med som Konsument, men paa den Maade, at de skulde være to om at dele den Portion, som ellers han, Lenoir, var ene om, blev lidt rørt over sit eget opofrende Sindelag, pirrede med en Ske i Kedlen, mens Chokoladen kogte.

Han tænkte ikke paa, den gamle Lenoir, at hans Morgenservice plus Toilette tog saa lang Tid som et Par Timer. Kopper, Kedel, Sæbe, Vandfad og Vandkande maatte ikke vige en Linje fra den Plads, der var tilkendt dem i Aarrækker. Han smaaflyttede og smaarodede, smaagnavede og smaamukkede og ænsede ikke under al den ivrige "Stellen", at Louis var længst vaagnet henne paa Kanapéen, anede ikke, at Louis, for ikke at forstyrre alt dette Nusleri, som for den gamle Mand var en Slags Andagt, laa og tænkte over gamle Tider.

Sømanden tænkte paa sine første Erindringer, der laa i Taage: Opholdet i København i en Bagstue bag en Cigarbutik, - hu, mørkt og hedt! Cigarmadamen, der, naar hun kom ind i samme mørke og hede Bagstue, altid græd, stundom kyssede ham, mens hun saa paa ham med nogle store, store lyseblaa Øjne... ja hun døde, ikke hjemme, sagtens paa Hospitalet. Det var en Vinterdag, da han, Louis, laa og rodede i den sorte Gaard, der var høj og smal som et Skorstensrør med en Smule Trekant af Himmel højt i Vejret. Den Jomfru eller Madam, som passede Butiken i hans Plejemoders Sygdom, kom ud og sagde ham, at Madam Olivarius "havde omskiftet Tiden med Evigheden". Han huskede, hvor han havde gloet og ingen Ting forstaaet, at han var bleven i Bagstuen, havde spist og sovet der, indtil en fin lille fremmed Herre var kommen, havde taget ham med og kørt med ham først paa Jernbane, saa paa Vogn ud paa Landet, til et hvidt Hus. Saa havde Skolelæreren læst med ham og banket ham, mens hans Kone havde kælet lidt for ham. Han mindedes rare Ture til Skovs og Vandringer langs en Aa med de to aldrende Skolelærerfolk - han kunde endnu, som han laa der, længes efter to gamle knortede Pile, der hang tæt ned over et Aaløb og fejede Vandet med Bladene. Af og til, men sjælden kom den lille Herre med længere Nakkehaar end de Folk, han var vant til at se, han skændte altid paa Louis, naar han havde havt en Samtale med Skolelærer Bavn, og sagde: "Det gør mig ondt, Louis, at Du synes at mangle baade Esprit og Energi (sji)". Det var hans Onkel, Hr. Lenoir, som Madam Bavn kaldte






Hr. Nohr; det havde Drengen allerede opdaget var grinagtigt, for han kunde meget godt sige Lø-no-ahr. Men Madamen var en grinagtig en i det hele; hun kløede sig altid paa alle mulige Steder, endogsaa i Næse og Øre, med et Penneskaft, og hun blev først ved energiske Protester fra Drengens Side afholdt fra at "holde ham frem", da han var hen ad de otte Aar. Fra den Dag af, Drengen havde sagt: "Nej, De maa ikke, De maa ikke mere... eller jeg bider Dem i Armen" - fra den Dag huskede han klart. Hans Onkel kom en Dag i Enspænder. Saa gik det til Købstaden. Der kom han i Huset hos en gammel Klokkerenke, som han sjælden saa noget til, eftersom Pigen bragte ham Morgenmad paa Kvistkammeret, hvor han boede. Han spiste til Middag hos Onkel Lenoir. Han blev sat i Skole, var tidt Fuks, naaede sjælden fra neden af mod det midterste Nummer i Klassen, maatte læse Latin og saa Græsk om Eftermiddagen med den alt da afskedigede Overlærer Tofte, bragte altid daarlige Karakterer fra Skolen, fik Skænd og aldrig iværksatte Trusler om korporlig Afstraffelse af Onkel, maatte døje Privatundervisning af samme Onkel i Fransk, som syntes ham det mest fjollede Sprog af Verden. Han fandt, at Latin og Græsk dog var lidt mer grinagtige. Han kom til at gaa til Præsten, havde en Trækanon med og skød Ærter over i Hovedet paa "Tøsene", som ogsaa gik til Præsten, blev af sin Onkel sendt i Kirke hver Søndag, mens denne Konfirmationsforberedelse stod paa, men medbragte i Stedet for Salmebogen smaa Romaner i samme Format af Paul de Kock. Den halvvoksne Tøs, som sad i Madam Preussers Lejebibliothek, havde anbefalet ham dem som de "aller mest sjovagtigste".

Hvad havde denne Dreng Lyst til at være? Overlærer Tofte havde været god imod ham, moret sig over hans Dumheder og Forsyndelser mod de klassiske Sprogs Grammatik, over at han altid kunde konjugere de nys nævnte Verber og konjugerede dem med en undertrykt Skoggerlatter, som brød ud, naar han kom ud paa Trappen, saa han holdt sig ved Rækværket og hvinede af Latter. Men Overlærer Tofte maatte erklære bestemt for Louis's Onkel og Formynder, at han var aldeles uskikket til at studere. Hvad vilde han da være?

- Det samme, som Onkel har været

- Danser! Din Klodsmajor! Du gaar jo trods alle mine Lektioner ind til Bens og falder over dine egne Fodfingre. Det






skulde Du saa have været sat til, fra Du var 6 Aar. Vorherre bevare Dig, Dreng! Det er en meget tornefuld Bane, fuld af Chikaner og...

- Saa vil jeg være Landmand.

Drengen havde Minder fra Opholdet hos Skolelæreren paa Landet. De lyseste blandt dem var, naar han om Sommeren sad øverst oppe paa et Læs Hø eller Sæd og gloede ud i alt det blaa, grønne og gule, eller naar han om Vinteren drev om i den nærmest boende Gaardmands Stalde og saa Køerne blive fodrede, saa Pigerne malke og drak Mælk saa varm, som den kom fra Yveret, eller naar han var med til "at sprede Møg" eller til at vaske Vogne med Svabert, saa Sveden haglede ned ad ham.

Da havde Onkel sagt:

- Landmand! Der skal Kapital til... det er endnu mere deraisonnabelt end Danser. Det kan der ikke være Tale om. Hvor skal Du faa en Gaard fra, Din... Din - hvad hedder det...étourdi?

-Saa vil jeg være Sømand.

- Nu maa jeg afstraffe Dig korporlig. Det tillader jeg aldeles ikke.

Drengen blev sat i Urtekræmmerlære i København hos en Slægtning af Lenoir. Han løb af Lære og gik til Søs. Det morede ham heller ikke. Prygl fik han mere end nok af, han led ondt, deserterede fra Skib til Skib i fremmede Havne, viste sig et Par Gange hos sin Onkel, som nu mente, at, siden han var bleven Sømand, maatte han vel blive ved det, gav ham lidt Penge, og saa sejlede Louis ud paa ny.

Nu var han for tredje Gang hos sin Onkel siden sin Flugt fra Urtekræmmerbutiken.


- Skal Du ikke op? spurgte Lenoir.

-Jo.

Paa et Kvarterstid var Louis færdig med sit Toilette. Lenoir rystede paa Hovedet.

- Meget precipiteret! mumlede han.

Louis sagde:

- Ja, om Morgenen vasker jeg mig for til, om Aftenen bag til.

- Hm! Du har vel igen deserteret fra Skibet.






- Det er over tre Maaneder siden. Jeg kom hertil fra Rio med en Russer. Her skal Du ellers se!

Han aabnede sin Portemonnaie.

- Naa, der er Guldpenge, det var Ret, sagde Lenoir. Ja, i dette Liv er Sparsommelighed virkelig nødvendig, Louis!

- Jeg kan godt give et halv hundrede Kroner om Maaneden, hvis jeg gider blive her.

- Kære Barn, fyrretyve er nok, sagde Lenoir. Tror Du, jeg vil tjene paa Dig? Naar bare jeg er dækket... saa bliv Du bare! Men Du maa vænne Dig til Tarvelighed, hvis Du vil blive her. Hm! Naa saa Du har Penge!... Tænk nu, Louis, hvis Du var bleven ved Handelen, saa havde Du nu været Din egen Mand.

- Urtekræmmer!

- Nu kalder man det ellers Kolonialhandler. Og en Købmand (Lenoir udtalte det Køpmand) han har i vor Tid alle Chancer for sig. Tænk paa Etatsraad Tietgen!

- Han har aldrig været Urtekræmmer.

- Naa ja, saa tænk paa Din Onkel, min Fætter, Din forrige Principal! Han har Landsted paa Strandvejen.

- Det er en Bede.

- Hvad er han? Jeg véd ikke, hvad Du mener.

- En Bede.

- Det er vist et ordinært Udtryk.Voyons!

Han tog en lille dansk-fransk Ordbog ned fra en Hængereol med tre Hylder - hans hele Bibliothek - og slog Ordet op.

- Tænkte jeg det ikke nok, at det var et Matrosord! Han er ellers slet ikke"mouton", for han har fire Børn... Men at Du ikke blev der! Du havde nu maaske kunnet kalde Dig Gotfred Schwartz's Efterfølger et Compagni.

- Og saa været Slave for enhver Sjover, der havde to Øre i Lommen til en Stinkadores, gøre Stads af alle Tjenestetøse.

- Aa véd Du hvad - for et ungt Menneske, som kourtiserer i al Ærbarhed, maatte det være ret morsomt at konversere unge Piger, selv om de ikke hørte tilla haute volée. Men...enfiriybliv nu her, til Du gaar om Bord igen, Louis! Nu er Du i en modnere Alder, har maaske faaet Sans for, hvad jeg saadan kan meddele Dig af mine Erfaringer - og Overlæreren kan maaske opfriske den Smule, Du i sin Tid fik af klassisk Dannelse.






- Ja, jeg tror det nok, sagde Louis, mens han snød sin Næse for at skjule et Smil.


IX.

Naar Louis tænkte paa at gaa til Søs igen, følte han Modbydelighed for det. Tage sin Styrmandseksamen? Saa skulde han jo gaa i Skole igen. Det var ogsaa forbandet kedeligt.

Kunde han dog bare faa Lov til at slentre Livet hen, som det faldt sig! Han syntes ikke, at der var noget Stade for ham, hvor han kunde opslaa sin Bod. Han befandt sig taalelig vel i gnaven-humoristisk Stemning, i hvilken han drev om i By og Omegn, afsøgte Købstadens Beværtninger, smaalo ad gamle Stamgæster, som han kunde huske fra sin Barndom, og som havde bevaret sig akkurat som Dyr, der er satte i Spiritus. Han smaadrillede Onkel Lenoir, der smaagnavede og smaasnerrede til Gengæld, drak smaa Toddyer og røg store Piber med den gamle Tofte om Aftenen. Bare Verden vilde lade ham være i Fred, saa undte han den og alle Mennesker alt godt!

De faa hundrede Kroner, han denne Gang havde sparet sammen, egentlig til at tage Styrmandseksamen for, havde han ikke stor Brug for, ellers vilde de vel være gaaede lige saa hastig som andre Steder, han havde været. Men her var ingen Anledning til at give dem ud. Hans Skolekammerater var spredte til alle Sider bort fra den lille By. De Par Stykker, der nu var tilbage, var efter Louis's Indtryk af dem efter Samtaler paa Gader og Beværtninger "nogle Hanoddere", den ene af dem, en seks og tyveaarig etableret Isenkræmmer var endog bleven Byraadsmedlem og var saa fuld af Interesse for Kommunen, at han var lige ved at revne. At nogen kunde komme i Harme eller Begejstring over Rendestensbrætter, Brostene, Gadefejning, fulde Fattighuskællinger, det var Louis ubegribeligt. Derfor søgte han ikke den velhavende unge Isenkræmmer, havde vel endog en Følelse af, at denne ny kommunale Størrelse saa ned paa ham, naar de mødtes, og sagde saadant noget som:

- God Dag, min gamle Verdensomsejler! Kommer Du en Gang til Havana, saa smugl nogle ægte Cigarer ind til mig!





Eller:

- Du, Louis, jeg er s'gu ked af, at jeg i Morgen skal i Selskab hos Kammerherren paa Orødgaard... en brillant Kunde! men Fandens stift og fornemt. Sidst havde jeg en Jægermesterinde til Bords. Bare jeg kunde sende Dig i Stedet for mig selv, min gamle Verdensomsejler!... Naa, jeg er s'gu for Resten lige glad, for jeg har lige saa meget at sige her i Byen som Kammerherren paa sin Herregaard.

Tiden blev alligevel noget lang for Louis under denne tavse Slentren om. For Afvekslings Skyld gav han sig til at undersøge de nærmeste Omgivelser. Den havde han hidtil ikke kendt synderlig til, thi i hans Skoletid boede hans Onkel ikke i Købmand Jeremias Ellekildes gamle Havehus, og hans senere Besøg i Onkelens nuværende Hjem havde været korte. Det Ellekildeske Terræn med dets store Kompleks af Bygninger, Tømmer- og Brændepladser, forskellige Haver osv. stod for ham som noget uhyre stort fra hans Barndom af.

Saa vandrede han om i Studestalden, i Bryggen og Brænderi, snakkede Tiden hen med Folkene der, for i "Provinserne" og paa Landet har ingen saa travlt, at han ikke har Tid til at slaa en Sludder af.

Det morede ham, hver Gang han opdagede noget nyt, saaledes da han en Dag saa, at der i det Stykke Hus, som vendte ud til Strædet, var blevet en hel Butik. Paa Skiltet stod:B: CORNELIUSSEN'SDETAILHANDEL.

Han stod netop og spekulerede paa, hvad egentlig Detailhandel betød saadan i al Almindelighed, uden nærmere Angivelse af, hvad der handledes med, og, da han havde mere end nok af Tid, brugte han en god Del deraf til at staa stille og granske.

Det var en Søndag Formiddag i Efteraaret. Solen hang der oppe bag Skyer, gjorde stundom Mine til at vise sig, men syntes mere og mere at opgive Ævret, efterhaanden som de samlede sig til et graahvidt jævnt Taagedække. Der laa tynd Rimfrost over nogle Buske, som ragede op over et Stengærde hinsides Gyden.

Louis syntes, at alt saa forbistret kedeligt ud. Nogle gamle Fruentimmer kom fra Kirke med Lommetørklæder svøbte om Salmebøgerne. Der kom "Hesteskærer" Liebst, som han kunde huske fra sin Skoletid, ham, de kaldte den "hellige" Liebst,





Han bar Salmebogen aabenlyst, en stor gammel Salmebog med Læderrand og Messingspænder; det var vist den samme, som Louis havde set ham bære for ti Aar siden. Han var sikker paa, at den ræverøde Cylinderhat med flosset Lu var hans gamle Barndomsbekendt. "Hesteskærer" Liebst tog samme Inventariegenstand dybt af for den unge Mand - det gjorde han for alle Mennesker; i Louis's Skoletid havde der været dem, der paastod, at han tog samme ræverøde, flossede Cylinderhat af for Byfogdens Kat, naar han mødte den.

Saa tonede Matadoren, Hr. Jeremias Ellekilde, frem om Hjørnet, nybarberet, med et Stykke Fyrsvamp over et Skaar i den store Kødknop paa den ene Kind.

For ham var den gloende Louis og den hilsende "Hesteskærer" Liebst nogle Genstande, som han netop lagde saa meget Mærke til, at han besvarede den førstes flygtige, den sidstes ydmyge Hilsen med et:

- God Dag, god Dag, højstærede samtidige! uden at løfte paa Hatten og uden at tage sin Cigar ud af Munden.

Hr. Jeremias Ellekilde blev staaende, da han saa, at Louis blev staaende. Han havde i Dag lige saa lidt at bestille som Louis. Hr. Ellekilde tænkte: "Hvad Fa'en staar han der og glor efter, den unge Fyr? Kender ham for Resten aldeles inte. Maler? - Nej! - Inte paa denne Aarsens Tid. Næppe her fra Byen. Inte videre fjong i Toilettet. Hm! Hvad glor han paa? Grønkællingens Skilt? - Aa Skidt! Det er sørgeligt, at et ungt Menneske ikke har andet at bestille."

Imidlertid blev Hr. Jeremias Ellekilde ogsaa staaende og "gloede" først paa Skiltet, saa op og ned ad den Fløj af sit Hus, der vendte ud til Gyden, overvejede, om det var Umagen værd at tale til den unge Fyr, som ogsaa stod og gloede, men kom til det Resultat, at det ikke var Umagen værd. Han tog da det Parti at puste en stor Røgsky af Cigaren saa lodret op i Luften, som han evnede, at dreje sig om paa sin Støvlehæl og at stile op mod Hjørnet til Hovedgaden.

Men saa kom der en ny Skikkelse frem. En lille tæt Fyr i graat svært Tøj. Frakken var kantet med brede sorte Snore om Skøder og Sidelommer. Om Halsen sad et rødt uldent Tørklæde, paa Hovedet en lodden Hue, i Munden en svær tyk Cigar.

- God Dag, god Dag, Knudsen! sagde Jeremias Ellekilde i en Tonart lige midt mellem Fortrolighed og Nedladenhed. Gaar det godt og vel med Tyrekalven, De købte ved Mikkelsmarkedet?





- Jo Tak, Hr. Ellekilde! den tegner rigtig godt. Det maa jeg sige.

- Glæder mig, Knudsen, glæder mig. G'maaren, Ven, G'maaren!

Dermed forsvandt Hr. Jeremias Ellekilde om Hjørnet paa sin Ejendom.

Louis havde endt sin Undersøgelse og kendte i den halv bondeklædte Mand trods det store Skæg, der naaede helt op til Ørene, en gammel Skolekammerat. Men han vidste ikke rigtig, om han gad tale til ham eller ikke.

Men den graaklædte Fyr syntes ogsaa at føle Trang til at læse Skiltet, saa paa Louis, tøvede et Øjeblik, saa lo et Par tykke Læber under hele Skægmassen, og han sagde:

- Er det ikke Københavner...? (han fortsatte med det uartige Ord, som var Louis's Øgenavn i Skolen).

- God Dag, Jens Øg! svarede Louis tvært.

- Ja, det er s'gu rigtigt, sagde den graaklædte eftertænksomt; det hedjegden Gang.

De maalte hinanden. De følte begge Trang til Meddelelse, men vidste ikke, hvad de skulde sige. Jens Knudsen - ham var det - brød Tavsheden først med de Ord:

- Vi kan jo altid tage "Bajeren" paa et eller andet Beværtningssted.

- Du er bleven farlig tyk, sagde Louis.

- Saa Gu' er jeg saa. Livet sætter immer Tælle paa Menneskene, naar det ikke gaar dem altfor simpelt. Du er heller ikke mager; men det er da ledt, saa Du er bleven sort paa de lange Rejser. Er det morsomt at være Sømand, Laa'vis?

- Nej... Hvad er Du?

- Jeg er Bunde. Han udtalte det sidste Ord med bred Trods.

- Erdetmorsomt?

- Nej Gu' er' et ej. Men vi kan jo lige godt tage Baj'ren.

De gik gennem Hovedgaden og et Stykke uden for Byen.

- Hvor Fa'en skal vi hen, Jens Øg?'spurgte Louis.

- Til den folkelige Forsamlingsbygning, svarede Jens Knudsen frejdig. Men pludselig saa han op paa Louis og sagde:

- Er Du Højre, Laadvig? For det er jo Søfolk og Fiskere for det meste.

- Hvad for noget? spurgte Sømanden og saa maabende op paa sin Skolekammerat.





- Er Du Venstre? spurgte Jens Knudsen.

- Den kan jeg ikke, sagde Louis.

- Hæ... det var da løjerligt. Har Du ikke været med paa den politiske Kamp i vort Land, din Københavner... osv.?

- Jeg har ikke læst en Avis i en halv Snes Aar.

- Nej, det er sandt. Det har Du vel ikke heller. Men Du skal lige godt ud med nu og drikke Oppositions-Øl.

- Jeg er lige glad, naar Øllet er godt.

- Det er rigtigt. Det er det fornemste ved Tingen. Men saa skriver jeg Dig ind som Medlem af Grundlovsværneforeningen.

- Koster det noget?

- Ja, lidt.

- Jeg giver, Fa'en pine mig, ikke en Øre. Forgangen Dag kom den Snøbel, ham, den Jernbisse, Du véd... ham... vi gik i Skole med... ham, den Sigvard Malling med den fine Butik, og vilde have, at jeg skulde give 50 Øre om Maaneden til en anden saadan Indretning. ,. men den kaldte han en Højreklub. Jeg havde nu set mig saa gal paa ham, at jeg bad ham om at...

- Her kom en yderst "folkelig" Taalemaade fra Sømandens Mund. Den hører ikke Literaturen til.

Jens Knudsen udbrød:

- Bravo! Saa er Du jo Venstre.

- Lad mig være! sagde Sømanden gnavent, og lad mig se, om Jeres Beværtning duer noget!

Det var en temmelig stor, ganske ny Bygning paa to Stokværk. Jens Knudsen førte Louis ind i Stueetagen, de gik gennem flere smaa Værelser, hvor Mandfolk med Huer paa Hovederne, Matroner og unge Piger med helt pæne Hatte sad og drak Kaffe, Øl, Punsch osv. Jens Knudsen hilste og modtog til Svar fra mange Borde:

- God Dav, Knudsen, god Dav, god Dav!

De kom ind i en næsten tom lang smal Sal med en Glaslysekrone i Loftet. Luften var kold og fugtig, thi Kakkelovnen i Salens ene Ende mægtede ikke at varme den op, uagtet den var rødglødende.

Jens Knudsen trommede mod Gulvet med Støvlehælene. En midaldrende Kvinde med store Bomuldstotter struttende ud af Ørene viste sig. Jens Knudsen sagde intet, gjorde blot en





Bevægelse med Pegefingeren. Straks bragte den midaldrende bajersk Øl. Jens Knudsen raabte:

- Nej, Død og Pine, Jomfru... Segarer med! af dem til tre for tyve.

Den midaldrende lod til at blive imponeret og kom med tre Cigarer paa en lille Bakke.

- Ja, i Dag er den s'gu gal, Jomfru! grinede Jens Knudsen, saa de Haar i hans store Skæg, som sad helt oppe ved Øjnene, dirrede ved det. Han der... han... det er min Skolekammerat, han har været hele Jordkloden rundt.

- Det maa have været meget interessant, sagde den midaldrende og forlod Lokalet gennem en lille Dør bag Buffeten.

- Ku' Du li' hende, Laa'vis? spurgte Jens Knudsen.

- Inte videre.

- Jeg s'gu heller ikke.

Jens Knudsen lo. Han saa op paa Louis, lo igen. Sømanden lo ikke. Saa sank Jens Knudsens Lattermuskler ned i Hvil. De to Skolekammerater klinkede i Tavshed med Ølglassene, syntes vistnok begge, at de havde saa meget at sige hinanden, men ikke et Ord kom frem.

- Jomfru, et Par Øller til! raabte Jens Knudsen efter en lang Pavse.

Det andet Glas Øl frembragte først et Suk, dernæst en Meddelelsestrang hos Jens Knudsen. Men han gav ikke efter for den, før den anden Omgang Øl var bleven afløst af en tredje. Han sagde til Louis som en Slags Undskyldning:

- Naar man aldrig drikker hverken Snapse eller Kognakker til Bajerne, saa er det aldrig saa forskrækkeligt.

- Skal vi have et Par Kognakker til? spurgte Louis.

- Nej, nej! Ja det skulde være, fordi det er Helligdag. For ellers har jeg det Princip: Aldrig Spiritus til Øl, men for en enkelt Gang, lad gaa.

Louis raabte med forceret, ikke glad Kaadhed:

-Señorita, vieja borrica! dos medias azumbres de aguardiente.

-Hva' ska'r Dig, Du Laa'vis? sagde Jens Knudsen.

- Kan Du se, hun forstaar mig. Saadan nogle forstaar alle mulige Sprog. Det er det eneste Spanske, jeg kan. Saadan sagde vi paa Beværtningerne i Cadix.

- Det var to Kognakker, sagde Jomfruen, mens hun kom ud ad den lille Dør og lo, saa Bomuldstotterne var nær ved at falde ud af Ørene paa hende.





Efter at have drukket sit Glas Kognak ud, blev Knudsen meddelsom og begyndte at fortælle sit Levnedsløb. Men det vilde kræve en hel Bog, hvis hans egne Ord skulde gengives, og han var to Timer om at fortælle det. Han og Louis havde god Tid.

Om Laa'vis kunde huske Hans Peter Korneliussen? Jo, den tykke Rad! Der havde jo Jens Knudsen været Forvalter, og saadan som Hans Peter Korneliussen havde"filouteret"Stenbæk Møllegaard fra den første Ejer til den unge Qvist, og saa til sig selv, det var jo mageløst, naar man endelig vilde være Kæltring. Men saadan, som han havde jaget Fortælleren, Jens Knudsen, væk, da Hans Peter Korneliussen havde giftet sig med den Jomfru Kristensen, den Tran-Malene, fordi Jens Knudsen mente, at en Husjomfru ikke stod i en højere Rangklasse end en Forvalter, det var "skammeligen gjort". Ja, det kunde jo nok være, at Jens Knudsen havde været altfor "ærgerrig". Men det er man jo, saa længe man er ung. "Du Laa'vis. - Du har ka'ske ogsaa ment, da Du tog til Søs, at Du vilde ende som General-Admiral-Løgtenant!" For det kunde Jens Knudsen huske fra Fædrelandshistorien, at Niels Juel blev udnævnt til af Kong Kristian den... Ja, hvem Fa'en kunde huske Nummeret paa den Konge? Og Hans Peter Korneliussen, han var jo, hvad vi nu i Venstre kalder en "Knaldproprietær", men saa havde han en Søster! "Hun hed Birgitte, Du Laa'vis... Nu griner Du, men Ungdommens fø'ste Kærlighed... Du... det er min S'æl... storartet... Ja, det er ligesom Kattekillingernes Spring... det er... ligesom Nattergalenes Sang... det er ligesom... ja jeg véd s'gu ikke, hvad jeg skal sige til det, Din gamle Kineser!"

Jens Knudsen lagde sit Hoved ned paa sine Arme, som han havde slynget sammen paa Bordpladen.

Videre fortalte han om sin store Udgift med den sorte Silkehat, om Skovballet, om Historien med Qvist paa Stenbæk Møllegaard, om, hvor han selv var bleven paa sin Post som en god Soldat, lige til den Kristensen skulde agere Frue paa Gaarden, saa var han bleven lige glad ved det hele, havde giftet sig med en, der hed Karen, en lang en, men en god en... "hun er, Fa'en ta' mig, over et Kvarter længere end jeg", men hun var Arving til en Parcel af en udstykket solgt Fæstegaard fra Stamhuset Borrelund... og der var ikke noget at sige paa Konen, hun var sparsommelig og ordentlig, og hun havde bragt ham to





sunde og velskabte Børn, en Pige og en Dreng... og... ja Gu' gik det tilbage med Landwirthschaftet formedelst "den amerikanske Konference", men han, Jens Knudsen, skulde nok klare sig, for han havde lagt lidt til Side i de første Aar... men det var nu lige godt slet ikke gaaet, som han vilde have havt det. For han havde rigtignok tænkt paa et større Areal end saadan nogle snollede 20 Tønder Land, og, da han havde følt en virkelig brændende Kærlighed til hende, der havde 250 Tønder Land i Udsigt, saa var det hele jo, som det skulde være, eftersom de jo begge havde lært i Skolen, at Menneskene gjorde bedst i paa en Gang at være snilde som Slanger og enfoldige som Duer. Men der var lige godt et Forsyn til. For den, han havde elsket, hun var nu "en falden Kvinde" (det sagde Jens Knudsen med Pathos) og den, hun var falden for, han var Fanden i Vold, og hans før saa rige Fader var død i en Stiftelse, og Hans Peter Korneliussen, han var gaaet over fra Solderi til Smaasnapseri og havde taget saa mange Prioriteter op i sine Gaarde, saa de vist ikke var saa farlig meget værd; han bankede sine Folk - "og det er, Fa'ne mig, mod Tidsaandens Krav, og han, Hans Peter Korneliussen, det var nu en led Højrebisse, som lod enhver luset Greve eller Baron gøre Nar ad sig. "Hævnen kommer, Laa'vis, Gu' gør den det. Sover Du, Laa'vis?"

- Ja, Gu' gør jeg saa, Jens Øg! sagde Sømanden. Men jeg synes, Du nævnte en, som hed Qvist, hvad?

- Har Du ikke hørt bedre efter alt det, jeg har siddet og udviklet saa vidtløftig for Dig, Din (her kom Øgenavnet)?

- Du sidder jo og græder ned i dit Øl, Jens Øg! Er det, fordi Du har sat en sort Silkehat til?

- Der er ikke megen Følelse i Dig, Laa'vis!

- Nej, den har jeg sat til paa de lange Farter ligesom Du din sorte Silkehat efter Skovballet.

- Der er noget i, hvad Du siger. Ja, det er der... Har Du aldrig følt Kærlighed... hva?... Ja, ikke saadant noget Griseri... men dette herre... dette, som man ikke kan sige, hvad det er for noget... dette højere?

Jens Knudsen pegede op mod en Tingest af en Lysekrone bestaaende af to korslagte brede granomvundne Træpinde med Lysestumper i.

- Nej, sagde Louis og spyttede... Men Du nævnte en, der hed Qvist.





- Det Bæst, det Asen - ja. Det var jo ham, der gjorde Birgitte Korneliussen tosset paa det Skovbal.

Først nu forstod Louis Sammenhængen i det, Jens Knudsen havde været saa længe om at fortælle. Han blev livlig, skød Glassene til Side og sagde:

- Qvist...! Du, Jens Øg... eller Jens... hvad var nu Dit Efternavn...?

- Jens Peter Olivius Knudsen, svarede Jens.

- Naa Du. Det var i Buenos-Ayres ovre i Syd-Amerika... ja det er s'gu længe siden; jeg kan ikke huske, naar det var. Der lige nede ved Havnen stod jo saa mange Sjovere og tiggede eller vilde rakke sig noget til... den ene var fnattet, den anden var beskidt... lusede var de jo allesammen... de viste Saar frem... uh Du... føj for en Ulykke! og saa vrælede de som Krager og Ravne og Alliker, og D'ælen kunde forstaa, hvad de sagde, det Rak. Men der var en lille Fyr med et stort sort Overskæg... han saa ellers ud som de andre Kreolertampe... han var saa tynd som en Piskesnært... og Næsen, uh, den saa fæl ud. Fy... jeg gider ikke tænke mere paa det. Han talte Dansk, Du! Jeg smed en Piaster ud til ham, for saadan i Havnene, der er man flot, Jens Øg! Saa fortalte han, at han var en Grosserersøn fra København og hed Qvist, at han var Can.. di.. da.. tus phi.. lo.. sophiæ... jeg véd s'gu godt, at det er en snollet Eksamen... men Du... Jens... han saa fæl ud. Vi snakkede lidt sammen. Han havde været Faaredriver og Kvægpasser, han havde været Opvarter og Gadefejer... nu var han Havnesjover, men havde ingen Kræfter mere og levede af, hvad andre Sjovere gad smide i Gabet paa ham, ligesom man gør ved en Hund... Naa, saa det varham...?

- Akkurat, sagde Jens Knudsen og lagde atter sit Hoved ned paa sine sammenslyngede Arme og fortsatte: Gu' var 'et ham! Vil saa nogen bestride Tilstedeværelsen af et Forsyn, som uddeler Straf og Belønning, ligesom det monne behage ham? Vil Du nægte det, Laa'vis? Vil Du nægte, at Hævnen kommer? Saaledes skal den ogsaa komme over Jomfru Kristensen, som nu kaldes Fru Korneliussen til Stenbjerggaard og Stenbæk Møllegaard, og det saa sandt, som jeg hedder Jens Peter Olivius Knudsen. Hold nu Kæft, Laa'vis, og lad os faa en Puns! for om Søndagen har dog et kristent Menneske Lov til at more sig, naar han har slidt som et Bæst de seks Dage i Ugen. Hvorfor





har Vorherre ellers personlig indstiftet Hviledagen?... Hej Du... der, Kammerat!... To af dem med Citron i!

Jens Knudsen vedblev: Men se... Du, der staar et Sted:



Men Hjærtet aldrig glemmer

sin første Kærlighed.

Og derfor, naar jeg kommer her til Byen, ser Du, saa stikker jeg ned i det Stræde og ser paa, hvor hun, som virkelig var min første og bedste Kærlighed (her græd Jens Knudsen) er bleven degraderet af Forsynet. Ja... naar jeg tænker paa det, saa er det somme Tider en Trøst og somme Tider en Sorg. Det er s'gu ikke let at hitte ud af Livet og Menneskebedrifterne. Men ende i en Grøntbutik! Nej, véd Du hvad? Hvad er Kærlighed uden et Suleben til? Jeg har ellers min Vogn staaende her i Gaarden, og jeg drikker ikke en Draabe mere, for jeg er aldrig endnu i mit Liv kommen snotfuld hjem, det skal Karen kunne bevidne i Vitterlighedsvidners Nærværelse. Men i Dag beder jeg Dig ikke med, Laa'vis, for saa maatte jeg som Vært byde Dig mere at drikke, og saa blev vi fulde, og jeg byder aldrig min kære, trofaste Hustru fulde Mandfolk. En Snaps til Aftensmaden for mit Vedkommende de søgne Dage, aldrig nogen som helst Drik paa Formiddagen uden for Søn- og Helligdagene, Laa'vis! Det vilde Bedriften ikke kunne bære... Men Du, at han Qvist skulde ende paa den Maade! Det giver en mere at tænke paa i de mørke Aftener end alle de Bøger, vi faar i Læsetasken. Men jeg maa hjem og sove, for i Dag har jeg s'gu tænkt altfor meget. Og saa skal Du følge mig ned forbi stakkels Birgittes Butik nu, mens de spænder for min Vogn, og saa henter jeg Dig en anden Søndag og kører Dig hjem til mit. Kom nu! Du Laa'vis... Livet, det er noget underligt Snaskeri... og, hvis man ikke troede paa Forsyn... saa vilde jeg sige... Dæ'len i det hele!... ja, det er nu min Livsopfattelse, som Præsten i Skagerup sagde.





X.

Louis's Hjærne havde i lange Tider været helt tom, og den Tomhed havde gjort ham gnaven. Den havde været ham et Savn, en Art Smerte. Han og den gamle Lenoir gik forbi hinanden, smaapuslende og smaagnavende, snerrende ad hinanden, naar deres Vej krydsedes i de smaa Stuer.

Hvor nødig Louis end vilde gaa til Søs, hvor ked han end var af det Liv, han var dog taget til København og søgt Hyre - thi Lenoir havde bestemt erklæret ikke at kunne hjælpe ham med Penge til at tage Styrmandseksamen - hvis dette herre skulde blive ved. Imidlertid gik Foraar og Sommer.

Nu fik hans Fantasi noget at arbejde med Resten af Dagen. Jens Knudsens Fortælling om Qvist, Birgitte og ham selv, det var saadan en levende Roman. Han syntes, han maatte gøre Bekendtskab med Hovedfiguren, især siden han havde hende saa nær ved. Han følte forud en Slags Sympathi for hende, fordi han syntes, at de begge var sparket til Side af Vorherre eller Skæbnen. Det gav ham Mod til at bryde rask paa.

Næste Dag, Mandagen, gik han om i Strædet. Han vilde købe noget i Butiken. Han betragtede de i Vinduerne liggende Sager. Der laa nu f. Eks. en Æske Sardiner. De kunde tilmed i høj Grad oplive Onkel Lenoirs ensformige Frokost, der altid bestod af nogle tynde Skiver Spegepølse og Ost, som Husets Herre selv skar ud med stor Omhu og Grundighed.

Han sørgede for ikke at komme ind i Butiken som en "Fjols", mandede op i sig den Verdenserfaring, han havde vundet ved de mange Knejpebesøg i de mange Havnestæder, tog Trappetrinet i et rask Spring, greb rask i Laasen, aabnede Døren med Appel, saa Klokken oven over den ringede, som den var gal. Men hvor blev han skuffet, da der ud fra Døren i Baggrunden viste sig et lille Pigebarn! Med modløs Stemme forlangte han to Æg. Barnet betjente ham med lydløse Bevægelser og en vigtig gammelklog Alvor. Paa Louis's Spørgsmaal, om Jomfruen var hjemme, svarede den lille et spidst:

- Ne- h!

Endda knurrede Lenoir over de to Æg, han bragte med til Frokosten.

Om han ikke kunde nøjes med, hvad hans Onkel nøjedes





med? Om det var noget at sætte sig i Udgift, naar han skulde bruge sine Penge til at tage "Navigations-Attestats" for?...

- Jeg kan æde Æggene raa, brummede Louis, saa sparer Du Brændsel til at koge dem.

Louis faldt i Tanker. De drejede sig stadig om Jens Knudsens Fortælling, som Louis stadig bearbejdede i Retning af Afklaring og Sammenhæng. Mens Lenoir gik og puslede med Afdækning af Bordet og Rengøring af Bordtøjet, havde Sømanden stillet sig hen i Vinduet. Der stod han en Stund og fløjtede.

Hans Blikke strøjfede ud over alle disse ulige høje, i Terrænet usymmetrisk anbragte Bygninger, disse Gaarde med mellemliggende Rester af store Haver, Kul- og Brændeoplag, alt overraget af den taarnhøje Dampskorsten, om hvis sylspidse Lynafleder Røgen hvirvlende vældede ud.

Paa en Gang faldt hans Øje ned i et Rum, der var ligesom en Brønd omsluttet af to høje gule Husmure og to Brændestabler. Der var noget, som klang og hvinede dernede. Hver Lyd af Liv var ham i dette Øjeblik kærkommen, hver Menneskeskikkelse, der bragte Bud fra en virksommere Tilværelse end den, han førte, vilde han blive glad over.

Det var kun Vandpostens Pumpestang, der sang og skreg under kraftige Tag. Tuden gød en bred Straale ud i Spanden, som klirrede paa Krogen. Straalen glitrede i den matte soldisede Luft som det rene Sølv.

Nu vendte hun sig om, det Fruentimmer, som postede Vand, for at tage den første Spand ned af Krogen og hænge en anden op.

Hendes ene stærke Bryst stod tydelig op i Lyset, hendes ikke smukke, men bløde Profillinje laa sammenflydende med den lyse taagede Luft, Louis var ikke synderlig Kunstkender, men Synet mindede ham om et Billede - det var vist i Antwerpen, han havde set det en Dag, han gik og drev om og var kommen op paa et Sted, hvor der var en Hoben Billeder. Han kunde huske et blondt Fruentimmer med et rebelsk blondt Krushaar, der stod ud i Luften ligesom hendes der nede ved Posten, og en Næse, der flimrede i Halvtaagen, akkurat som hendes der nede.

Aa, det lille grinagtige Rum der nede mellem Husmurene og Brændestablerne! Hvem der kunde være i Fred der nede og hvile sig ved det forbistrede kønne Bryst, der sprang saa glad i Vejret, mens hun løftede Spanden op og ned!





Louis blev saa varm i hele Kroppen og saa skikkelig i sit Sind.

Bare han havde et Sted, hvor han kunde sige: Der sidder jeg - og for Eksempel hun der nede med, hun med... Solhaaret og med det kønne Bryst... og saa spytte ud ad Vinduerne ud paa Gaden og ønske Alverden en god Dag!

Saa kunde man sikkert blive et skikkeligt Menneske. Saa kunde man ogsaa blive skikkelig mod den gamle Onkel, som man nu var saa gal paa, fordi han var saa gnaven og saa fedtet.

Død og Pine! Nu løftede hun Øjnene! Det var dog nogle svært kønne Øjne! Nu kom en kraftig Arm frem under det ene opsmøgede Ærme. Den var stærk som en Mands og dog blød og buttet, som det sig hør og bør for en Kvindes Arm.

Haanden - den saa han nu! Den var stor og pæn. Han saa paa sine egne Hænder. De var misformede af Arbejde. De store Revner i Huden paa de indvendige Haandflader var endnu brune af Tjære og trodsede al Sæbevask. Tjæresporene sad endnu og randede alle hans Negle.

- Hæ - naar man saa nærmere til, saa var hun der nede kanske ikke saa fin endda paa Hænderne. Men saa meget des bedre. For det var ærgerligt med de fine Fruentimmer, som han havde set baade her hjemme og udenlands, naar de tog Handskerne af i Butikerne eller Kaféerne. De Hænder saa ud, som de ikke en Gang turde røre ved Rækværket paa en Trappe.

Alle disse Tanker havde Louis akkompagneret med forskellige Melodier, som han havde fløjtet

Han havde slet ikke mærket, at Lenoir havde hørt op med at pusle, at den gamle Herre havde sat sig stille hen i en Stol.

Louis drømte videre, bestandig fløjtende.

Saadan en lille Baadehavn som den der nede, dette Hul! Ja, vel var det morsomt i de store Havnebyer, naar man kom der efter Slid og Slæb, efter pinefuldt Uvejr og kedeligt Vindstille, men den lille firskaarne danske Fyr tænkte, mens han fløjtede Melodien til:



Om spanske Piger

et Rygte siger,

at let for Smiger

de give Køb,

men, naar de fanges,

saa gaar der manges

Forstand i Løb...





Der gaar s'gu mest Penge i Løb, og saa er det nogle Grise, de Piger. Fanden tage alle Fruentimmer! Naar man har fat paa dem, ærgrer man sig bagefter. Saa længes man efter dem. Man kan jo ikke have det godt uden dem. Det er nogle sære Kameler, eller ogsaa er vi det, vi Mandfolk.

Han mærkede ikke, at Lenoir havde taget Violinen ned fra Sømmet paa Væggen og ganske sagte spillede Melodien og nynnede Ordene, ej heller, at han, da Strofen var spillet og nynnet færdig, sukkede og sagde:

- Ak... ja Fru Heiberg!

Louis drømte videre, mens den Kvinde der nede stadig gik ind og ud og postede Vand. Mens Solen steg, blev hendes Arme hvidere, hendes Ansigtslinjer tydeligere. Hun saa saa sørgmodig ud. Det passede for ham, thi hvad Pokker havde han at være glad over?

Han fløjtede videre. Det var nu Melodien til "La Cachucha".

Pludselig hørte han temmelig stærke Violintoner, saa en sprukken Tenorstemme gengive Melodien uden Ord blot syngende La, la, la. Han vendte sig om.

Lenoir stod midt paa Gulvet i en Attitude med et saligt Smil paa Ansigtet, med henrykte andagtsfulde Øjne vendte mod Loftet. Han mumlede:

- Ja, havde jeg ikke faaet det Tilfælde,ma foi... jeg havde kunnet danse "La Cachucha" lige saa godt som Jomfru Grahn.

Pludselig forandrede det henrykte Udtryk i Lenoirs Ansigt sig. Han sank ned fra sin Himmel og sagde:

- Det er jo Dig, Louis, der har staaet og fløjtet Melodier. Det er en ikke aldeles ringe Ørkesløshed fra et ungt Menneskes Side. Hvad har Du staaet der og... rent ud sagt... gloet efter?Voyons!

Louis blev staaende, svarede ikke, vedblev at fløjte. Han hørte ikke, han var dybt nede i det lille Gaardsrum med alle sine Tanker.

Han vaagnede først, da han hørte sin Onkels Stemme tæt ud for sit ene Øre:

- Men... føj-føj... Staar Du der og... rent ud sagt...? Jeg forbyder Dig paa det strængeste... at...

- Hvad for noget? sagde Louis sløvt og drejede Hovedet lidt til Siden... Hvad er det?

- Det maa jeg nok spørge Dig om. Hvis Du var i en





højere Samfunds... position, vilde jeg rent ud sige: Du skal ikke staa der og kokettere. Og det med en, som jeg véd... er... med Respekt at melde... ligefrem en falden Kvinde.

- Jeg er ogsaa et faldet Mandfolk.

- Føj, føj, føj... og det tilstaar Du... i den unge Alder. Naa...enfln... men en Kvinde... hun skal være ren... Vil Du lade være at... at kurtisere paa en simpel Maade med hende.

- Hun er gaaet ind, sagde Louis, gav sig til at fløjte en ny Melodi, mens han stod med Ryggen op ad en Væg, med Øjnene svømmende ud i Stuen. Da han mærkede, at to smaa brune Øjne lurede paa ham, mødte han dem et Øjeblik med Harme, vilde trodse, vidste ikke, hvad han skulde finde paa at sige eller gøre. Med ét tog han en Skraa op af Vestelommen, bed den over, saa det knagede, og gik saa ud ad Døren.

Nu vilde han, om ikke for andet, saa paa Trods se, om han ikke kunde faa den store blonde Kvinde i Tale. For at det var hende, Jens Knudsen havde fortalt om, det stod ham ganske klart, saadan maatte hans Histories Heltinde se ud.

Han var ude af Døren, før Lenoir havde faaet sagt:

- Ja løber Du ned til hende... saa bliver jeg overordentlig opbragt...

Repliken kom først, da Louis var langt nede ad Trappen, og, skønt eller fordi han erkendte, at den ikke naaede sit Maal, sagde han højere:

- Det er endogsaa en Personnage af et Fruentimmer, som, rent ud sagt, gør Indgreb i Ejendomsretten, og, hvis Du... lægger an paa hende... saa skal jeg, ved Gud, sørge for... at det bliver til hendes Ulykke!

Den lille gamle Herre var virkelig i Øjeblikket overordentlig opbragt.

- Herre Gud, jeg har aldrig debaucheret i Mad og Drikke, immer været "ékonomisk", men mit franske Kunstnerblod har gjort, at jeg ikke har været aldeles uimodtagelig for det amourøse. Da jeg var ung... ved Gud i Himlen... saa var det Fruentimmerne, og ikke mig, som begyndte, og nu, naar jeg en enkelt Gang vil begynde ganskedoucement- saa vil de ikke... selv saadan en fra de laveste Etager... Men, hvis Drengen vil jage paa de Stier... saa skal det gaa den Mademoiselle ilde.

Mon han nu skulde søge hende op? spurgte han videre.

Han var ikke hurtig til at beslutte sig, han var meget





langsom til at gøre Toilette, gik nødig ud, naar det ikke var Solskin. Men han havde ingen Ro paa sig.

Han led virkelig.

- Ved Gud... det er ligesom nogen skar med en Kniv inden i mig. Yderst kuriøst!

Han drak Vand. Det hjalp ikke. Han bed af en Chokoladekage, der laa i et Bæger paa hans Bord - han var fire Dage om at spise saadan en Kage til 15 Øre.

Drengen kom ikke tilbage. Lenoir maatte afsted, maatte ind i sit Sovekammer og gøre Toilette. Der var i samme lille Sovekammer langs den Sengen modstaaende lange Væg anbragt en ejendommelig Messingtingest... et Slags Haandgreb eller Hank af Messing... over en Alen lang med Plads til en knyttet Haand mellem sig og Væggen. Den var altid blank som Guld. Den gamle Herre tillod ikke sin Gangkone...femme de ménage, som han kaldte hende, at røre den.

Mange Gange, naar han var ene, hver Morgen, naar han var staaet op, hver Gang han klædte sig om, hængte han sig med den ene Haand i dette Apparat, vred sig i Livet, bøjede Ryggen tilbage, indtog allehaande kuriøse Stillinger med sine Ben. Det var et Minde fra hans Kunstnertid. Saadanne Tingester havde de havt paa Konservatoriet i Ny Vestergade, og i Theatrets Balletfoyer, og Bournonville havde anbefalet sine Elever hyppig Brug af dem. Lenoir havde fulgt Mesterens Anvisning en Menneskealder efter sin brudte Kunstnerbane. Og selv i Dag, da han var i en aldeles uregelmæssig Sindsstemning, gjorde han Drejningerne og Stillingerne og ofrede i den Anledning en lang Mellemakt efter et Par gamle Benklæders Afførelse og før et Par nye ditos Iførelse.

Louis var gaaet ind med den Plan denne Gang virkelig at være flot og købe en Daase Sardiner til en Krone og halvtredsindstyve Øre. Og, hvis han kun fandt den lille Tøs, vilde han raabe sin Bestilling højt ud, og, hvis det ikke hjalp, saa vilde han raabe endnu højere efter en Bestilling paa en af de største Daaser med henkogte Hummer.

Men det var ikke en Gang den lille Tøs, der stod bag Disken. Det var et stort gammelt Fruentimmer med en gul Hugtand, der syntes at maatte bide hendes Underlæbe i Stykker.

- Er Jomfruen til Stede? spurgte Louis.

- Er det mig, De mener? spurgte det store Fruentimmer og blottede Hugtanden helt.





- Jeg mente egentlig Jomfru Korneliussen.

- Hun er daarlig.

- Hm! Er det farligt?

- Det kan blive til, hvad det skal være.

Den store med Hugtanden, som var Slagtermo'r Dianas Lene, havde ikke rejst sig fra sin Stol bag Disken og tog nu, da en Pavse var indtraadt, fat paa at strikke paa en sortgraa Uldhose.

- Lad mig faa for 5 Øre Ræddiker, sagde Louis i en modløs, nedstemt Tone.

Ligesom han kom uden for Døren paa Gaden, stod hans Onkel der. Han havde staaet en Stund og havde holdt Øje med Louis, havde set, hvad der foregik i Butiken, var bleven beroliget, og, da han saa det Bundt Ræddiker, han kom ud med, fandt han, at det var et ret "diskret" Tillæg til Frokosten, og grønt, det er sundt

- Det er ellers rødt, sagde Louis tvært.

-Enfin... (han lo skikkeligt) Du har Ret, min Dreng... Men det er blodrensende. Lenoir trøstede sig for den Umage, han havde havt med sit Toilette, da han saa det ringe Resultat af Louis's Ekspedition.


XI.

"Slagtermo'r Diana" laa sløv hen i en apoplektisk Søvn. Lene sagde:

Det er mageløst, at saadan en gammel Krop kan være saa sej til at genne for Aanden, saa den slet ikke kan slippe ud.

Det var ingen Nytte til, at Lene blev siddende og glo over den gamle, for hun havde jo ingen Sans for, om det var en Kat eller et Menneske, som sad over hende. Lene holdt Ferie, gik og kom, naar hun havde Lyst, men sørgede omhyggelig for at faa hældt lidt Havresuppe i sin gamle Madmoder og for at holde hende med Renlighed, som var forskrækkelig nødvendigt, saadan som hun nu var. Hun fyrede endvidere i hendes Kakkelovn, saa den var gloende, for fryse, det skulde hun ikke, det gamle Liv. Herre Gud - Gerrigskaben havde tidt bragt hende til at





spare paa Ildebranden... og Lene, hun brød sig s'gu ikke om at faa en halv Favn Brænde eller et Par Tønder Kul mere eller mindre efter hende... for saa "videbegærlig" var hun ikke. Der var Rak nok til i Verden, men hun, Lene, var rigtignok ikke af den Sort.

I Begyndelsen drev Lene om paa Gader og Stræder med sin Kurv paa Armen - af Hensyn til Folkemeningen - og morede sig med at undersøge alt, hvad der var i Butiksvinduerne, lige fra Spader og Tækkegarn til Fløjelshatte med Fjer i og purpurrøde Brystsukker i store Pokaler. Men hun blev ked af at drive om.

Hun kom hyppig til Birgitte, og det var hende en stor Fornøjelse at staa i Grønboden og faa Lov til at sælge. Efterhaanden blev hun ligesom beruset af Handelsbegejstring, tog næsten hele Affæren i Butiken, hvilket Jomfru Slinge tog ilde op. Hun fandt, det var ukristeligt at blive saa længe fra sin syge Madmoder, for, om hun (Madmoderen) ogsaa havde været en "gammel Gris, mildest talt," saa skulde hun snart stedes for Vorherre, og, skulde Diana straffes, saa kunde Lene jo lade det være hans Sag.

Men det var underligt, saa Jomfru Korneliussen var bleven fjollet paa den sidste Tid. Saadan som hunhavde været ilter, og saadan somhun var bleven dvask. Hun sad inde i "Baghullet" og kællingede for den store Tøs, som begyndte at vokse ud baade af Ærmer og Skørter, svarede "akavet" paa, hvad man sagde til hende, havde ikke mindste Morskab af, hvad der gik for sig i Byen, ikke en Gang for, at der var kommen en ny Borgmester. Og saa lade saadant et Bondefruentimmer som den gamle Madam Slinges Lene hænge hele Dagen ved Disken og skabe sig, som hun var Grøntmadamen! For hun, Jomfru Slinge, kunde virkelig godt afse en Del af sin Tid og kunde saamænd godt trænge til de "Penge paa Kurven", som Lene tog - "natyrligvis"...

Hun slog en Dag paa det for Birgitte, og, uagtet det ikke skete paa den fineste Maade, prellede det af paa Birgitte. Hun græd lidt, svarede intet, saa ud i Gaarden og spurgte Therese, om hun skulde høre hende i hendes Fædrelandshistorie. Endnu tøvede Jomfru Slinge; men, da Barnet ramsede:

Fem af Svend Estridsens Sønner besteg Tronen efter ham: Harald Hejn, Knud den hellige, Oluf Hunger, Erik Ejegod og Niels... og dernæst snublede over Aarstallene, mens Moderen





snart hjalp Barnet, snart smaagnavede ad det, saa gik Jomfru Slinge indigneret bort med svansende Skørter.

Hun hilste fornemt paa Lene, mens hun gik gennem Butiken, granskende over, hvad der dog gik af Birgitte. Pludselig standsede hun midt paa Fortovet lige paa Hjørnet til Hovedgaden, slog Hænderne sammen og sagde, smaasnakkende med sig selv:

- Jeg Tossefæ... som ikke har kunnet gætte det før. Hun er natyrligvis paa gode Veje. Hun er bleven saa mager, men det begynder jo immer med Magerskab, før de bliver svære... Naa ja, Birgitte har jo været paa Galejen før... og de siger jo, at, naar man en Gang har været der, kan man ikke saa let blive derfra. Det var godt, jeg hittede ud af det, for det var ærkerlig at gaa og granske saa længe, ligesom et andet Faarehoved, og ikke vide Besked om noget i Hus og Gaard.

Sikkert er det, at Birgitte var bleven højst underlig. Hendes Øjne skinnede kun lidt livlig, naar Lene fortalte hende, at der en Dag var solgt godt, og rystede Pengeskuffen ud paa hendes Bord. Men saa græd hun straks bagefter. Lene blev ogsaa ængstelig over hendes Færd, men hun var ikke saa skarpsindig som Jomfru Slinge, og, da denne en Gang hviskede til Lene, hvad hun havde regnet ud, hviskede Lene, at det var noget "utidigt Sludder, hun vidste meget bedre Besked om, hvordan det gik til, naar en var kommen saadan afsted".

Men bare hun ikke blev tosset, Birgitte Korneliussen? Lene granskede over, om der virkelig skulde være noget i det, som Jomfru Slinge sagde. Hun fik Medlidenhed med Birgitte, for saadan kan jo enhver komme afsted, og det er ikke saa let at passe paa sig selv, naar man er i den Alder. For om ogsaa Menneskene har faaet Forstand og fri Vilje af Vorherres Naade, saa ligner de dog paa mange Maader de umælende.

Lene fortalte sig selv, at hun egentlig holdt meget af Birgitte. Og, siden Vorherre havde straffet hende, saa maatte jævnere Mennesker tage sig af hende. Der var Folk, som var født til ringere Hartkorn end Birgitte Korneliussen, som baade var blevne Jægermestre og Kammerraader.

Der maatte passes paa Birgitte. Hun blev mere og mere "tov'lig", eftersom det lakkede hen paa Foraaret. Inden det blev mørkt, rendte hun ud... og hun tog Tøsen med sig.

At Birgitte saadan gik fra Butiken om Eftermiddagen og tog den lille Therese med, det maatte Lene have at vide, hvad betød.

Lene listede sig en Eftermiddag efter Birgitte. Hun havde





set hende gaa ud, holdende den lille Therese ved Haanden. De gik, som om Pokker var efter dem. Den lille Therese maatte tage lange Skridt for at følge Moderen, og Lene hvæsede som en stakaandet Moppe for at følge med, saa hun ikke tabte dem af Syne.

En bidende Vind suste gennem Gaderne. Det var Bygevejr. Bygerne sendte Hagl ned, men med sej Trods glimtede Solen mellem Bygerne. Midt under dens brede Grin rullede store Hagl hen ad Gaderne. Husenes Mure drev af Vand, var fedtede og blanke.

Langt forude, bestandig fjærnende sig med betænkelig Hastighed gik Birgitte og Therese, Birgitte med et Tørklæde om Hovedet. Dets Snipper stod ud som Vimpler, mens Skørterne snoede sig om hendes Ben. De røde Strømper gloede som Pæoner i en Bondehave. Den lille Thereses "franske" Træsko klaprede tørt og spidst, under hendes lille Kyse svajede Haarfletningen med sin Dusk til begge Sider som en logrende Hale.

Hvor Fa'en vil de hen? tænkte Lene.

- Siden hun render saadan, kan der vel ikke være noget i Vejen med hende paa de Maader, som Jomfru Slinge mener. For en anden en har da aldrig rendt saadan.

Moder og Datter gik bag om Byen, saa ned ad en Markvej, der gik temmelig stejl op, følgende et brat Højdedrag.

Vinden peb i bladløse Brombærbuske langs Grøftekanterne og i leddeløse Hyldebuske paa Jordhegnet. Men Solen grinte bredere og bredere og lod Skyerne jage forbi sig, dinglende over hverandre, som var de drukne - snart hvidglødende i Randene, snart skidenrøde, snart blygraa, den ene Sky skubbede til den anden for at komme frem, og ved Sammenstødet masedes de itu, og Fnugge af Skyer fløj vildt ud fra deres Masse, dinglede leddeløst ud i det blaa og blev saa til ingen Ting.

Birgittes opløste Haartotter skinnede i Solen; hendes Klæder vred sig som i Krampe; hun trak den lille Therese saa stærk med sig, at Barnet var lige ved at falde forover hvert Øjeblik, saa standsede Moderen Faldet med et kraftigt Tag. Saa stolprede den lille op ad Markvejen, først gennem sejt gennemblødt Ler, dernæst gennem Sand, der aldrig kunde faa læsket sin Tørst, om det end fik nok saa meget Regn at drikke. Det lukkede sig op om Anklerne paa de opadvandrende, lydløst, halvtørt.

Naa, de vil op paa Galgebakken, tænkte Lene. Se -se!

Saa kaldte man det højeste af det bratte Højdedrag. Der stod nogle langt opløbne Fyrretræer og dinglede oppe paa Kammen.





Der var en stor Udsigt oppe fra Bakkens Top. Foran lige nedenfor laa en blakket-gul Mergelgrav med Siv, der klaprede for hvert Vindstød som Strimler af Læder, der slog mod hinanden.

Trindt om laa Huse og Gaarde, spredte med knejsende Popler omkring. Større Klumper dannedes af Landsbyer med hvidt skinnende Kirketaarne. Hist og her opglimtede Brudstykker af Aaer og Bække. Enlig kørende Vogne med luntende Heste for dukkede frem i aabne Rum mellem Bakkerne for straks at blive borte igen.

Vinden hvæsede i Fyrretræernes Toppe; de Toppe og Sivene var det eneste, der brød Stilheden. :. Jo, nu susede det højt oppe i Luften. En Flok Krager drev skrigende afsted.

Birgitte stod med Armen om en Fyrrestamme og med Hovedet lænet mod den. Det saa Lene, da hun var naaet saa højt op, at hun kunde se over Bakkekammen. Lene satte sig bag noget purret Krat og brugte sine Øjne som en Maar, der gaar paa syndige Veje.

Se, nu satte hun, Birgitte, sig plat ned paa Jorden mellem to Fyrrestammer, pillede ved Barken og lugtede til den.

Lene fik igen Mistanke om, at der var "noget i Vejen", for, naar man har det paa den Maade, saa holder man af Harpix og Terpentin og saadanne stærke Sager.

Men Birgitte kyssede Therese og pegede op mod Kragerne, hvis Flok nu var brudt. Nogle hang i Fyrretoppene, andre kredsede om dem, bestandig skrigende. Man skulde tro, at det Kræ havde en Kniv i Halsen, saadan som de vræler, tænkte Lene. Gud véd, hvad de mener med det?

- Hun snakker højt... og hun maser Tøsen, som vilde hun klemme hende itu... Der maa lige godt være noget i Vejen med hende.

Lene lyttede, som gjaldt det hendes Liv at høre, hvad Birgitte sagde. Hun hørte følgende:

Therese... ser Du... der, hvor de Krager flyver hen, Du... hører Du, Tøs?... der ligger to Gaarde, og de vilde være Dine, hvis der var Ret og Retfærdighed til i Verden... Det kan godt være, at det gaar mig ilde... smid nu det Grus!... fy, hvor Du bliver snavset om Fingrene!... Ser Du - naar Du læser nogle Bøger af den Slags, som jeg har læst... saa faar Du Lyst til at erobre det, som Røvere... og saadan nogle har taget fra Dig... Kan Du se, hvor Kragerne flyver





hen?... Se dog efter Kragerne, Therese!... saa... se!... kan Du se, der, hvor de flyver hen, der ligger en hel Hob Jord, som tilhører Dig.

- Hvordan det, Mo'r? sagde Barnet og lod Smaasten og Grus trille ned mellem Fingrene paa sig.

Lene nikkede i sit Skjul og mumlede:

- Der er noget i, hvad hun siger; men hun kunde være bleven fra ham paa Stenbæk Møllegaard, ham, som kørte med Topper, som kunde han være en Baron, det Utuske!

Barnet stod mellem Birgittes Knæ, saa op mod hende. Solskinnet stod lige ned i det blege lille Ansigt med de sorte Øjenbryn, regelmæssige, som var de tegnede med Tusch. De brune Øjne trodsede Solskinnet, der blussede op mellem Bygerne; Therese missede kun en Smule med Øjnene, saa de lange Vipper dirrede svagt. Hun gentog:

- Hvordan det, Mo'r?

- Ser Du, naar jeg er væk... saadan paa en eller anden Maade...

- Men Du maa ikke blive væk, Mo'r...

- Nej, ikke før Du er bleven stor. Ti nu stille! Men, naar Du er bleven stor, saa skal Du slet ikke huske paa mig, men saa skal Du... saa skal Du...

Therese lyttede og saa bestandig Moderen ind i Øjnene, stift og opmærksomt, som skulde hun læse en vanskelig Skrift. Hun blev ked af den lange Pavse, sank paa Knæ og gav sig til at rode i Gruset. Birgitte tog haardt om hendes Haandled og tvang hende op.

- Saa skal Du gaa til Underrets- og Overretsprokuratorer, til Højesteretsadvokater og Assessorer, til Ministre, til Kongen... for at faa Din Ret...

Hele denne Opramsning af Titulaturer gjorde Barnet sløvt. Therese var nødt til at blive mellem Moderens Knæ, men hendes Øjne svævede adspredt ud over det store Landskab.

- Therese, Du hører ikke efter, hvad jeg siger!

Som en Kattekilling, der overvældes af en "Dyrevenindes" hysteriske Kærtegn, krøb Therese sammen, sky, resignerende over for den, der var stærkere end hun, lod Moderen snakke, lod, som hun hørte efter.

- For ser Du... der er over 350 Tønder Land nu... ja vist er der... hører Du, 350 Tønder Land. Der er mange Gaarde, som kaldes Herregaarde, som ikke har større Areal. Og det er en Røverkvind, der har taget det fra mig... og fra Dig





... og jeg har sanket sammen og samlet til Bunke, og saa snyder saadant noget Bonderak mig... for det var et Mejeri, det, der snød mig for de mange Penge... men Du maa passe bedre paa Dine Penge, Therese, end jeg har gjort.

- Ja, men jeg har jo ingen Penge, Mo'r.

Birgitte satte sit Barn fra sig, brast ud i en stor Graad. Barnet blev bange og benyttede sin Frihed til af fjærne sig fra Moderen.

- Du skal ikke bryde Dig om, hvis de en Gang henter mig og kalder mig en Tyv. Alt, hvad jeg har gjort, er for Din Skyld, for at Du kan faa den Jord - derhenne, hvor Kragerne flyver imod, for det er mit og Dit med Rette... Kan Du høre efter, naar jeg taler til Dig, Tøs!

- Jeg kan ikke forstaa det, Mo'r, vrissede Barnet, trak sig længere bort fra hende for ikke paany at komme til at sidde fangen mellem Knæene paa Moderen. Birgitte saa en Stund hen for sig, saa sagde hun:

- Therese, Du skal ikke bryde Dig om, hvis jeg en Gang bliver borte for Dig. Der vil nok være dem, der tager sig af Dig bedre, end jeg har kunnet gøre. En Dag, saa kommer der en Mand, køn, med sorte Øjne, han kommer langt borte fra med mange Penge... han skal nok finde Dig, Du skal se, han skal nok finde Dig.

- Hva' fo'n en? spurgte Barnet og nærmede sig Moderen.

- Saadan en, som der staar om i Historierne i den danske Læsebog... saadan en, som kommer lige paa en Studs og gør dem lykkelige, som har lidt ondt.

Barnet gik nu frivillig ind mellem Moderens Knæ, der før havde været som en Skruestikke for hende.

- Er han sort? spurgte hun.

- Nej, bare mørk. Han har Øjne næsten af Kulør som dine egne. Og han kommer kørende i en Landauer, og der er sorte Heste for med Blinktopper, for Grundloven har afskaffet alle Rettigheder, som er knyttede til Adel, Titel og Rang. De, der har Penge, de har Magten, det er dem, der er Hertuger, Prinser og Riddere; og i Amerika kan man tjene Bunker af Penge, og, havde jeg kunnet bedre Engelsk... saa...

- Er der Jæger bag paa den fremmede Mands Vogn? spurgte Therese.

Moderens sidste Sætninger kedede hende.

- Ja vel er der det, sagde Birgitte, en Jæger med store Guldepauletter og trekantet Hat som den, der sad bag paa





Kongens Vogn, da jeg saa ham i København køre forbi, inden Du var født.

- Hvad hedder den Mand fra Amerika?

- Han hedder (Birgitte hviskede Therese i Øret)... C. B. Qvist junior.

Lene havde sat sig til at strikke under sin Busk. Vinden havde hindret hende i at høre en Del af, hvad der var blevet sagt. Men, da hun nu en Gang havde sat sig for at passe paa Jomfru Korneliussen, saa trodsede hun den fugtige Jord og Kedsomheden af sej Pligtfølelse.

To Skyer stødte mod hinanden deroppe; det blev fælt sort og mørkt. De blinkende Vandes Glans der ude i Landskabet sluktes, en Smule Sol grinede ondt deroppe fra, den korte bløde Vintersæd duvede sig mod Jorden, som strøg en haard og stærk Haand over den, Landskabets mange Poplers Toppe bøjede sig hilsende som Hofkavalerer ved en Fyrstes Komme, Sivene nede i Mergelgraven klaprede værre end nogensinde, Fyrretoppene raslede, Kragerne skreg som i Dødsvaande, Hagl piskede ned, store, skarpkantede, iskolde.

Lene hev sig op ved en af Kratbuskenes seje Grene, svøbte sit Uldshawl om Hovedet, vilde lige raabe til Birgitte:

- Men saa kom dog, Jomfru Korneliussen! men Skriget døde i hendes Strube, da hun saa, hvad der nu gik for sig paa Galgebakkens Top under de raslende Hagl, ruskende Lyd i Træer der oppe og Siv der nede.

- Ved Gud i den højeste Himmel! Der stod et Mandfolk deroppe! Det var ham, der havde købt for 5 Øre Ræddiker for en Tid siden, og Lene havde jo solgt ham det Bundt Ræddiker. Ja - og han boede jo hos de to gamle Stabejser i det gamle Havehus, som ingen i den hele By kendte noget videre til, siden de gjorde Latinskolen om... Naa saa... det var ham?...

Dette maatte undersøges grundigere. Lene fandt Situationen uhyre interessant og svor for sig selv, at det, som hun nu muligvis vilde faa at se eller høre, det skulde Jomfru Slinge aldrig faa et Ord at vide om, om saa hun, Lene, skulde slaa en Spundsprop i Gabet paa sig selv.

Med Shawlet over Hoved og Ryg, med anspændte Øjne og Øren krøb Slagtermo'r Dianas gamle Pige paa alle fire, støttende sig paa haarde og stive Knæ og indre Haandflader, bag om Buskene højere op med største Fare for at blive opdaget; men





hun skulde - saa bandte hun - nok klare for sig, om hun blev "greben".

- Der er han... han... Mo'r se! raabte Therese.

Midt under en ny Hagelbyge, som sendte ham sine hvide Smaaklumper lige i Ansigtet, stolprede et sortsmudset Mandfolk op ad Galgebakken.

Birgitte greb i Armen paa sin lille Pige, som vilde hun søge Barnets Beskyttelse. Birgitte syntes, hun saa en Genganger.

Denne Genganger var nu ikke nogen anden end den forløbne Matros Louis.

Men han havde faaet mørkt Overskæg i den Tid, han havde ligget og drevet; han var bleven mager, og i Frastand kunde han nok ligne den, der var dukket op i Birgittes Minde.

Hun skælvede og var overbevist om, at noget vidunderligt kom hende i Møde i dette Herrens Vejr.

Birgitte havde grebet sin Datter og holdt hende tæt til sig. Hendes Øjne var vidt aabnede. Hun syntes, hun skulde forsvare sig og Barnet mod den, der steg op mod hende, lige saa trøg og langsom, som han, hun tænkte paa, bevægede sig i gamle Dage... og det trods, at det haglede.

- De ska'nte blive bange for mig, Jomfru, sagde Louis og lo, da han kom Birgitte nær, mens han virrede med Næsen af Haglene.

Birgitte sank ned fra sine Drømmes Højde. Forskellen i Udtalen af det danske Sprog i Louis's og hendes gamle Kærestes Mund rev en lang Rift i Drømmesløret. Det var omtrent, ligesom naar hun i gamle Dage oppe fra Kvistvinduet paa Stenbjerggaard havde befolket det foran liggende Udsigtsrum med Skikkelser fra sin Romanlæsning og blev kaldt tilbage til Virkeligheden ved at høre sin Broders Vogn komme rumlende og hans Kørepisk knalde gennem Luften.

Louis havde nu i lange Tider havt Øjnene med Birgitte, havde tidt fulgt hende paa hendes Veje, ogsaa til Galgebakken, havde aldrig havt Mod til at gaa op og tale med hende; men i Dag var han bleven saa arrig over sin Plejefaders Gnaveri, at han havde bandet paa, at han vilde foretage noget ganske usædvanligt. Han følte sig lige saa modig, som om han havde strammet sig op ved Drik, og det havde han dog slet ikke.

Modsatte Strømninger gik gennem Birgittes Sind. Hun var bleven stødt tilbage ved denne Matrosreplik. Hun følte sig fængslet af den brune Hudfarve, det tuschsorte Overskæg, de





mørke Øjne, der skinnede langt stærkere og kraftigere end de Øjne af lignende Farve, som i sin Tid havde betaget hende; af den lille Skikkelse, som dog var sundere og tættere end hans - uh - hans...

- Jeg kender Dem saamænd godt, Jomfru Korneliussen, sagde Louis... og rent ud sagt, saa har jeg længe holdt meget af Dem... og jeg kender Deres... Deres (Louis fandt efter nogen Søgen det mest dannede Udtryk, han kunde opdrive)... hele Deres Livsroman er mig ingenlunde ubekendt, og jeg forsikrer Dem til, den har gjort mig hjærtegreben.

Efter denne Replik sagde han til sig selv:

- Det er første Gang, jeg har N'ytte af at have skrevet danske Stile i Skolen og lært Vers udenad. Han følte, hvad han sagde, men anede ikke, at Følelser kunde udtales jævnt. Han vandt ogsaa i Birgittes Gunst ved de dannede Vendinger.

Han fortalte med ret flydende Tunge sit Møde med sin gamle Skolekammerat Jens Knudsen. Birgitte var lige ved at sige, at det var en rædsom bondsk Person, men huskede i Tide paa, at hun fra Frøken var bleven Jomfru og ikke kunde regne sig som staaende højt over Bondestanden som i gamle Dage. Hun sagde intet, men hun slap Therese, der løb om mellem Træstammerne.

Haglbygen var dreven over. Louis tog Plads ved hendes Side paa Tuen.

Jo, han havde jo set C. B. Qvist junior, denne rige Grosserersøn i en "overordentlig sørgelig Situation". Han var ikke en Gang rigtig klog... Jeg nænner ikke at sige Dem det... nej, jeg gør s'gu ikke... jeg kan ikke bære det over mit Hjærte at sige Dem, hvor han var mishandlet af Skæbnen.

Louis standsede. Nu ærgrede han sig over sin affekterte Maade at tale paa. Det brød svært inden i ham. Skulde han sige noget gudeligt? Nej, det var endnu værre end Talemaaderne fra de danske Stile. Og ligefrem sige, hvordan det stakkels Bæst var tilredt, vilde dog være uanstændigt over for en Kvinde, som havde kendt bedre Dage.

- For en Ulykke, sagde Louis til sig selv. Hvad Fa'en skal man sige, naar manskalvære højtidelig?

Han saa paa Birgitte. Hendes Hoved var sunket ned, og begge hendes Hænder dækkede hendes Ansigt. Samtidig gav et Solglimt hendes kreppede Haar en bleg Guldglans, og det ene Øre, han saa, fik Farve som en mørkladen Rose.





Han saa hendes Legeme bevæge sig sagte, uden at han hørte hende græde. Men han kunde skønne, at hun græd bitterlig.

Saa kom han til selv at græde, gjorde længe Modstand, til Graaden blev stærkere end han og brød ud i en ikke synderlig fin Snøften... og saa... ja saa græd han højt, mens Birgitte græd sagte. Han sagde til sig selv, at det var den omvendte Verden... at han bar sig ad som en Skolehvalp.

Han sagde gennem Graaden:

- Jeg véd godt, jeg er en simpel Matros, og, naar jeg længe har snakket pænt, saa kommer jeg enten til at tude eller grine.

Saa lo han lige saa fjollet, som han græd. Det syntes ikke, at Birgitte gav Agt paa ham eller hørte, hvad han sagde. Hun blev ved at sidde, som hun sad en rum Tid.

Da rejste hun sig op. Hendes Taarer blinkede som Perler i de store graa, noget udstaaende Øjne.

- Fy! sagde hun til Louis. Det er ligesom den forrige. Det er grimt at se et Mandfolk græde... det er endnu værre at høre det.

- Jeg duer ikke til nogen Ting, sagde Louis.

- Det sagde han, den anden, ogsaa... Men nu synes jeg, De ler.

- Jeg véd s'gu ikke, om jeg griner eller jeg tuder, sagde Louis.

Han lagde sagte sin Arm om hendes Skulder og bøjede sit Ansigt ind mod hendes. Hun værgede for sig, saa ikke paa ham.

Pludselig vendte hun Ansigtet ned mod ham. Hun var større end han. At hun altid skulde være saa kælen mod saadanne smaa Mandfolk! Men hun kunde ikke gøre ved det.

Therese! raabte hun.

Pigebarnet, som havde pillet en hel Hob af de lange Fyrretræers Bark, der skinnede mat lig falmet Guldbrokade paa Museernes gamle Bispekaaber, lød Moderens Kalden, og, mens Birgitte lagde den ene Arm om Barnets Hals, mødte hendes Kind Sømandens. Han blev kæk, gjorde en lille brat Vending, og et langt Kys blev Resultatet. Det er umuligt at afgøre, om det var ham eller hende, der kyssede først.

Stort glødende Lys skinnede over Gruppen. Det var Dagens sidste energiske Afskedsfanfare.

- Dette herre er s'gu tydeligt nok, mente Lene nede i sit Skjul; men det kan en anden en ikke være bekendt at blive og se paa, for det kan blive til alt, hvad det skal være.





Hun gik ned ad Bakken og hjemad.

Hun tænkte:

- Han... den gamle Stabejs der i det gamle Pavillonhus, han er jo Morbror til den Matraas, han har Penge i Sparekassen, det véd jeg fra Borgmesterens Karl, ham, som lukker Folk ind paa Sparekassedagene. Kanske Jomfru Korneliussen lige godt kan blive besørget paa en ordentlig Maade. Men Jomfru Slinge skal ikke vide noget om det, jeg véd.

Skyerne lukkede sig, Solen sank, mens Birgitte, Louis og den lille Therese sad i en tæt Omslyngning oppe paa den vindomsuste Galgebakke.

Saa opløstes Gruppen som efter Aftale. Birgitte og Therese gik til sin, Louis til sin Side neden om Bakkens Fod.


XII.

- Kom ind! raabte Overlærer Tofte lidt gnavent, da det en Morgen Klokken vel ni bankede paa hans Dør.

Overlærer Tofte havde længe været oppe, men han var længe om sin Paaklædning, som foregik under Afbrydelser af Læsning. Alt, mens den gamle Herre syslede med sine Flipper af gammeldags opstaaende Form og andre lignende Smaating, kunde et Sted af en Klassiker rinde ham i Hu, saa maatte vedkommende Græker eller Romer ned af Hylden og konfronteres med Overlærer Toftes Hukommelse.

Nu, da det bankede, var Overlærer Tofte netop kommen saa vidt, at han havde barberet højre Kind og Hagen glat, og stod med den venstre indsæbet og med en stor Klat af Sæbe blandet med smaa Skæghaar, dinglende paa venstre Haands Pegefinger.

- Undskyld, Hr. Overlærer!... jeg kan komme igen, naar De tillader.

Havde Overlærer Tofte været en mere moderne Mand, havde han taget Lenoir paa Ordet og bedet ham komme igen om et Par Timer, thi han holdt ikke af at tale om Morgenen, end mindre af at overraskes i Negligé. Men han havde en gammeldags Frygt for i mindste Maade at svigte Gæstfrihedens eller Høflighedens Pligt, tilmed sluttede han i en Hast, at den lille





Lenoir, som ellers var Høfligheden og Hensynsfuldheden selv, maatte have noget usædvanligt for, siden han kom paa en saa usædvanlig Tid. Han bad ham tage Plads og undskylde osv....

Overlærer Tofte fik Sæbeklatten kastet i Vandfadet og den venstre Kind raget i stor Fart, fik saa Brillerne paa Næsen, Slaabrokken knappet over Natskjorte og Benklæder, alle Toiletteapparater, som ikke passede for et Opholdsværelse, bragte ind i Sovekamret. Han satte sig ned med den venlig smilende Mine, lidt i Stil med de humane, dannede Bidermænd, som han for 40 Aar siden havde set N. P. Nielsen fremstille paa det kongelige Theater.

Ja vist, ja vist var der noget usædvanligt paa Færde. Den gamle Dansers Mund havde et underlig fortrukket Udtryk, Overlæben var unaturlig stram og bred. Den havde alt slugt Underlæben og var ved at overskride Hagens Omraade. Lenoir var i en lille kort, falmet Jakke af brunt kaneleret Fløjel, omtrent af den Slags, bedrestillede franske Arbejdere bære og har baaret i umindelige Tider. Den var mere end 40 Aar gammel, han havde bragt den med hjem fra Paris. Saa havde han en ustivet bred Skjortekrave hængende ud over Vesten, et løst knyttet rødt Silketørklæde under den, Gymnastiksko af ugarvet Læder paa Fødderne - et omhyggelig udstuderet Négligé-Kostume for en aldrende Kunstner.

- Ja... det er virkelig, om jeg maa sige det, i en ingenlunde saa ganske ringe seriøs Anledning, at jeg derangerer Hr. Overlæreren paa denne Tid af Døgnet... men efter mange, næsten søvnløse Nætter... saa sov jeg næsten slet ikke i Nat... af Sorg og Bekymring... og saa kunde jeg ikke undlade at tage mig den Frihed at rekurrere til Dem, Hr. Overlærer, hvis Kundskabsfylde og Intelligence (Lenoir sagde naturligvis Ordet med fransk Udtale) jeg altid har set op til med en meget betydelig Veneration. Jeg er virkelig ikke saa ganske aldeles fjærnt fra at være komplet fortvivlet, Hr. Overlærer!

- Han ligner en eller anden Hønsefugl, der staar og klukker klagende, tænkte Overlærer Tofte, da han saa nervøse Dirringer ledsage Lenoirs omhyggelig indstuderede Indledningstale. Især gik to Muskler paa den gamle magre Hals paa hver Side Adamsæblet op og ned som en Hønes Kødlapper under Næbbet.

- Nu vel, kære Ven.. kan jeg være Dem til Raad eller Hjælp, saa véd De, at jeg er til Tjeneste, sagde han højt og slog lidt ud med Haanden i den nævnte N. P. Nielsenske Stil, dog med Smag og uden at blive affekteret.





- Naturligvis er det Louis, çava sans dire, naturligvis er det ham, som...

- Ja, den taabelige Dreng... hvad gaar der af ham? Jeg ser ham aldrig mere... For, om ogsaa han kedede sig noget ved at gaa om os gamle, saa kunde han dog gerne ofre lidt paa os.

- Det trøster mig særdeles overordentligt, at Overlæreren er enig med mig. Men Louis søger ligefrem simpelt Selskab paa rent ud sagt Kipper og Kroer, er flere Gange kommen hjem i en mildest talt echaufferet Tilstand.

- Det var slemt, det var slemt, det var virkelig slemt, sagde Overlærer Tofte og kløede sig bag Øret... Ja, men han maa se at komme ud igen... faa Hyre...

- Nu vil han ikke en Gang sejle mere, Hr. Overlærer.

- Det vilde De jo en Gang saa nødig have, Lenoir.

- Ja, men nukanhan jo ikke blive paa Landjorden, naar han saadan... saadan giver efter for... for virkelig ikke faa af sine mange... jordiske Lyster og Begæringer.

- Hvad Pokker! Har den dumme Dreng nu ogsaa lagt sig efter Kærester?

- Rent ud sagt, jeg tror det... eller mere rent ud sagt... jeg véd det.

- Pjankeri.

- Ja, for var det en ordentlig Borgermands Datter her fra Byen, selv af det mere jævne Bourgeoisi med en lille Smule i Ryggen.

- Det Borgerrak i denne By! Føj for en Ulykke! De vil bemænge Dem med de Filistre her? Og De er Romantiker. - De er Kunstner?

- Har været det, Hr. Overlærer, men kan ikke være det paa Louis's Vegne. For, naar Livet, rent ud sagt, saadan bliver alvorligt - saa...

- Ryger Romantiken Pokker i Vold.

- Det tør jeg ikke sige just saa skarpt. Men den maa begrænses meget betydelig - undskyld, at jeg udtaler en ældre Mands ikke saa lidt dybt følte Bekymringer over for et ungt Menneske, som ved Vorherres uudgrundelige Styrelse er blevet betroet til hans Omsorg. Jeg tror ligefrem, Louis er bleven... bleven... ja amoureux... det er for mildt.

- Liderlig... Lenoir? Er det Meningen?

- Lenoir nikkede langsomt og alvorlig.





- Hm... han gaar jo ogsaa her og driver, Lenoir. Hm, hm.

- Ja, det er slemt nok.

- Ja, det er en overordentlig betænkelig Lidenskab i de unge og ubefæstede Aar, Hr. Overlærer.

- De har aldrig mærket Lidenskabens Fare i Deres ældre Aar, Lenoir?

Den gamle Danser blev højrød i Hovedet og begyndte at stamme, mens Overlærer Tofte smaalo.

- Nej... jeg véd virkelig ikke, hvad... Overlæreren mener... jeg...

- Naa, det er jo Spøg. Kender De ellers de Baner, hvor Louis jager?

- Jeg har ikke gjort mig saa aldeles ringe Umage for at følge hans Veje. Han passerer den meste Del af sin Dag nede i den Grøntbutik hos denne ret skønne Personnage, men som Overlæreren gjorde mig opmærksom paa ikke var fri for at gøre Indgreb i andres Ejendom.

- Hm... hm! Det kunde hun jo maaske blive vænnet af med, hvis hun blev lykkelig. Er De vis paa, at Forholdet mellem dem blot er af den Slags, jeg før nævnede... Men, om han virkelig holder af hende, for saa er hun da fuldt saa god som de flanede Tøse fra denne Spidsborgerby. Der er noget storslaaet i hendes Skikkelse; hun minder mig i Holdning om de græske Kvinder i Processionen paa Parthenonsfrisen.

- Men véd Overlæreren, at hun har et... ikke legitimt Barn?

- Det har De jo ogsaa, Lenoir.

Lenoir tumlede tilbage, som havde han faaet et kraftigt Stød i Brystet, greb i Stoleryggen og stillede sig bagved Stolen som en beskyttende Befæstning.

- Men... men... det... det forstaar jeg ikke... stammede han... hvorledes... hvordan...

- Hvorfra jeg véd det? Gennem mange psykologiske Slutninger af Deres Færd lige over for Drengen.

Lenoir bævede i sit indre over Videnskabens Magt til at udfinde alt. Han havde nok hørt Tale om Psykologi, hørt Bournonville nævne Ordet, men aldrig havde han været klar over, hvad det var for en Videnskab, mindst havde han anet, at det var saa farligt at komme dens Dyrkere nær. Lenoir var ligbleg. Den kolde Sved sprak ud paa hans Pande, og fra hans Isse





overrislede den Resten af Nakkens krøllede Polkahaar. Saa brast han i Graad. Det hjalp ham til at faa Mælet igen. Han talte hurtig, men stammende:

- Jeg har vist omtalt... at min forrige Stilling bragte... ikke ganske ringe Fristelser over mit Hoved... Jeg var... tør jeg vel nu sige... velskabt... og Ekstremiteter i Trikot... de virker saa underlig paa mange... Kvinder... i meget forskelligartede... sociale Stillinger... Jeg har altid været diskret... men, om Overlæreren var bekendt med... med de Offerter... de Tilbud omRendez-vousog sligt... som jeg har modstaaet... og det uden at være bleven sat i Stand til at resistere ved en videnskabelig og filosofisk Opdragelse... Ja, det kunde aldrig falde mig ind at... benytte mig af de Inviter, jeg fik fra bedre Lag og bringe Ulykke over en finere Familje... Men min Lidenskab blev temmelig betydelig opirret ved alle dissebillet doux... saa... ja saa... ja saa skete Ulykken... at min Værtindes... en Skrædderenkes Datter nedkom med Louis... men jeg giver Dem minparole d'honneurpaa, at det var hende, som... var meget presserende... og hendes Liv har hverken før eller senere været... et respektabelt Fruentimmer værdigt... om Mariage kunde der ikke være Spørgsmaal, især da jeg brak mit Ben.

Lenoir sank mat om i Sædet paa den Stol, ved hvis Ryg han havde holdt sig.

- Ja, det forstaar jeg meget vel, gode Lenoir, sagde Tofte, og den Historie er hverken meget mærkværdig eller meget forargerlig for mig, som ser paa Verden med lidt græske Øjne, og som er mere enig med Horats's Livssyn end med Præsternes. Jeg forstaar ogsaa Dantes og Troubadourernes Dualisme i Elskov - en ideal Kærlighed, en Muse... og saa en, der kan dulme Livets lavere Instinkter... Men naa... Det var ikke det, vi skulde tale om. Det, jeg vil skænde paa Dem for, er, at De har ladet Louis løbe og bisse om. De havde ikke Raad, vil De sige, til at lade ham studere, og han havde ikke Hoved til det. Men han havde jo Lyst til Dansen... den sværmede De selv for; jeg kan allerbedst lide Dem, naar De taler om Deres Begejstring for Kunsten og for Deres store Mester. Hvorfor lod De ikke Louis prøve sin Lykke? Hvorfor sendte De ham til en Trællegerning, som jeg, paa Ære, ogsaa vilde være løben fra, hvis jeg havde været i hans Sted. Staa bag en Disk og være Slave for





enhver Plebejer, der har en Firskilling i Lommen! Det vilde De byde Deres Barn!

- Men min Fætter Gustav blev en hovedrig Mand ved Urtekramhandelen... og det er, om jeg maa være saa dristig at sige det, første Gang, at jeg hører Kolonialfaget blive saa særdeles strængt bedømt.

- Ja ja, da. Drengen havde ingen Lyst til det og rendte til Søs i Vildskab. Nu skal De lade ham have sin Vilje og lade ham gifte sig - ikke fjase - med den store Pige eller Kone, saa skal jeg tale med dem begge to, med hende i Enrum... De kan tro, saa skal hun nok lade være at stjæle Brænde, hvis der er lidt godt i hende. Og det er der naturligvis. Jeg holder ellers ikke meget af at bemænge mig mere med Verden uden for de Tingesters Verden der (han pegede paa sine mange Bøger) men Louis har jeg altid holdt en Klat af.

- Men... hun har jo... hun har jo ogsaa et uægte Barn.

- Ja, men for en Ulykke, Mand! deri ligner hun jo Dem.

- Ja, men det er dog slemmere for et Fruentimmer end for et Mandfolk.

- Filistervisvas! Moral, som doceres af Dummerhoveder. Kom mig ikke med sligt! Nu er jeg ikke Pædagog og Embedsmand mere, saa jeg siger, hvad jeg vil, og det, min Sæl, højt! Den gamle Herre slog i Bordet med Knoen, var helt ivrig og mærkede ikke, hvor sært Lenoirs Ansigt fortrak sig, saa Overlæben sank ned over hele Underansigtet og strammedes. Næsetippen kom til at ligne en Elfenbensknap.

Den gamle Danser tog brat Afsked. Det ænsede Overlærer Tofte heller ikke. Da Lenoir var gaaet, sagde han til sig selv:

- Jeg skulde være født i Grækenland. Jeg havde fulgt de friest tænkende i tykt og tyndt. Jeg er i Tanken ultra-radikal.

Han slog et nyt Slag mod Bordet, rejste sig og tog Demosthenes ned fra Reolen.





XIII.

Nej - natyrligvis er han her ikke. Begribeligvis er han der nede i den mer end ordinære Butik. Han, som havde foragtet en hæderlig og indbringende Urtekræmmerbutik i København!

Ja, havde han været der,han, Drengen, saa vilde han have lagt i Ovnen. Men nuvildehan fryse, især da ingen brød sig om, athunstjal hans Brænde.

Han satte sig henne ved Vinduet paa en Stol, skudrede af Kulde, saa ud over det meget Brænde, det meget Tømmer, de mange svajende Træer uden Løv, med strittende, blankt grinende Grene.

Det var til at ærgre sig over altsammen. Selv den lille Slat"Café au lait", han havde gemt i sin Kop til Himmerigsmundfuld paa Formiddagen, var kold, smagte ham ikke.

Det kunde nu være godt nok med saadan en lærd Mand som Overlærer Tofte, men egentlig gjorde han Nar ad alt - og (det var første Gang, at en saadan dristig Tanke opstod i Lenoirs Sind) - maaske gjorde alle disse Oldtidens dybe Tænkere, som han "familiariserede" sig med, ham aldeles ude af Stand til at fatte en jordisk Stakkels Sorger og Bekymringer.

Det mudrede i den lille Fuglehjærne, saa det gjorde ondt.

Ja, det var ligefrem skammeligt, at nogen vilde tage "Drengens" Forsvar mod ham. Havde Drengen lydt ham og ikke var løben af Urtekræmmerlære... saa skulde Overlærer Tofte bare have set, hvor fornuftigt Lenoir havde tænkt.

Nu - uh! Nu skulde det netop være hende dernede, som den Dreng"charmerede"sig i! Hende? der stjal... hende, som... paa en meget ,,offensiv"Maade havde stødt en ældre Mands "Avancer" fra sig... fy - det var et mere endordinærtFruentimmer.

En Ungdomsforførerske! En af den Slags, som han i sin Ungdom havde maattet bruge al sin moralske Modstandskraft mod for ikke at falde for.

Hør, - Klinken klaprede. Hængslet knirkede der nede i den lille indhegnede Gaard.

Der kom hun... den... den... lede Personnage med Spand i Haanden... Og...mon Dieu!der kom "Drengen" og trak Pumpestangen for hende. Spanden klirrede dinglende paa Jernhanken foran Posttuden, Pumpestangen sang med hvinende





Triller, hun, "Personnagen", stod og grinede mod Solen, som tændte hendes rebelske Tindingekrøller i Flamme; "Drengens" om Pumpestangen knyttede Hænder gik op og ned, gloede som Bronce, hans store brune Haar - "akkurat saadant Haar havde jeg i min Ungdom" - struttede trodsigt ud i Solen som et Tjørnekrat... hu, se, hvor hendes "Personhagens" Gorge stod spidst ud som to Sukkertoppe, da hun bøjede sig, satte den ene Spand ned og løftede den anden op og hængte den under Posttuden... nej, det var oprørende.

Lenoir blev ond. Han kunde ikke styre sig. Han maatte ikke lade sig gøre Nar ad af en Tyvekvind, som han havde gjort"Avancer".

Hvilket hævnende Sværd skulde han gribe? Han tænkte sig om, kunde ikke finde en Situation i nogen af Bournonvilles Balletter, i noget Theaterstykke fra sin Ungdom, som gav ham en Rettesnor i saa Henseende.

Han granskede, saa det værkede i hans Hoved.

Jo - han maatte virkelig kalde Lov og Ret frem mod hende dernede, som stod der og skinnede saa frækt midt i Solskinnet og vilde forføre hans Barn, ligesom dette Barns Moder havde forført ham, Lenoir. "For det var, ved Gud i Himlen, ikke mig, der begyndte!"

Saa var der noget i ham, som gjorde Modstand mod hans Beslutning, noget, han var gnaven paa og vrissede ad, noget, som protesterede imod, at det var en "ædel" Handling, han havde for. - "Sikke noget Snak... det er jo Lands Lov og Ret, at en Tyv skal straffes", snærrede han imod Protesten i sig.

Han overvandt ogsaa Protesten, mens han langsomt og omhyggelig gjorde Toilette foran Psykespejlet i sit Sovekammer.

Han vilde tale med Hr. Ellekilde... han skulde jo i Overmorgen betale Husleje... han vilde betale den i Dag... det vilde gøre en ikke saa aldeles ringe Effekt, mente han.

Ud af en lille til Kommodens Bund fastgjort Blikkasse tog han sine Sedler op, stak dem i sin Brevtaske, aflaasede først Blikkassen paa almindelig Vis, dernæst med en Hængelaas, anbragt i en Krog ud over den almindelige. Laasen var saadan lavet, at den kun kunde lukkes op med et Skydeapparat, naar man kendte det Ord, som de paa Laasens Udside i Rundkreds siddende Bogstaver kunde sætte sammen, og naar man vidste den Orden, hvori der skulde drejes paa Fjeren. Lenoir havde altid





beundret den kunstige Mekanisme, aldrig betroet nogen det hemmelige Ord.

Han gik uden om Huset ind i Butiken, spurgte efter Hr. Elverkilde, som han kaldte ham i mere højtidsstemte Stunder.

Han blev vist gennem Kontoret ind i Hr. Ellekildes Privatværelse i Stueetagen.

Købstadmagnaten stod i Skjorteærmer med en terpentinduftende Potte i venstre, en Pensel i højre Haand, med Tungen hængende ud af den ene Mundvig, stift betragtende de Landskabsbilleder, som fyldte Vægrummet over for Vinduerne i det temmelig høje Værelse med gammeldags store Mahogni-Møbler.

Den vældige Bagdel, som stramt fyldte Benklæderne, imponerede Lenoir i den Grad, at han i Forlegenhed sank ned i sin egen knoglede Magerhed og Lidenhed. Og hvilken Rygbredde i det glinsende Shirtings Vestefo'r!

- God Morgen (Lenoir udtalte "Morgen" lige saa vellydende korrekt, som han havde hørt Madam Wexschall sige det i Valborgs berømte Replik, mens han var Danse-Elev), god Morgen, Hr. Elverkilde!

Den svære Herre drejede Hovedet forud over sin venstre Skulder. Brillerne laa langt ned over hans Næse, hvis kartoffelagtige Knop havde standset dem i Faldet.

- G'maaren, Hr. Hofballetmester! sagde han med velvillig, distræt Humør... Er til Tjeneste straks. Den "Jørgensen" deroppe skal bare have en lille Overhaling af dette herre.

Han bevægede Hovedet hen i Retning af Potten, som han holdt i den venstre Haand.

Lenoir saa i samme Retning og sagde forlegent:

- Hr. Jørgensen... er han... her?

- Ha, ha, ha! Man siger en Rembrandt, en Bloch, en Marstrand, gode Herre! for at betegne den, der har malet Billedet. Forstaar De?

- Ah -parfaitementlsagde Lenoir.

Havde Ellekilde villet imponere ham med Kunstforstand, stak Lenoir lidt Fransk ud, det vidste han laa uden for Købmandens Rækkevidde. Hr. Ellekilde lod, som han ikke havde hørt noget, og sagde:

- Den unge Jørgensen har faaet Udstillingsmedaillen i Aar. For fem Aar siden husede og forede jeg ham en hel Sommer. Saa malede han det Stykke, det der... Gad jeg sælge det, kunde jeg magelig faa 800 Kroner for den lille Tingest. For





Kendere kommer det an paa at tage de smaa Kunstnere i Opfarten, før de bliver altfor store. De har jo været i Paris. Der er en Dag, som hedder Ferniseringsdagen... hø... nu holder jeg Ferniseringsdag. Derfor staar jeg med den Potte og den Pensel, jeg gør det selv, gode Herre. Hva'... der er s'gu dog baade Stemning... og Kolorit... og... saadant det, der er det, der gør et Maleri til et Maleri, i alt det, der hænger her... hva'... Inte?

- Gud bevares, i overordentlig høj Grad, sagde Lenoir sagte.

Han mindedes, at Overlærer Tofte havde sagt, at Ellekildes Vægge var fulde af Grønkaal og Spinat. Men disse videnskabelig og klassisk dannede Folk var virkelig temmelig meget kritiske. Der var vist mange nette Smaating paa "Køpmandens" Vægge. Og saa var det Oljemalerier, Tofte havde kun "Kaabere".

Jeremias Ellekilde ferniserede, mens han fløjtede som en Malersvend, uden at ænse sin Lejers Nærværelse. Lenoir rømmede sig sagte flere Gange. Det hjalp ikke. Hr. Ellekilde steg op og ned ad sin Trappestige, lagde Hovedet paa Sned, snart til den ene, snart til den anden Side, nikkede bifaldende til sig selv. Efter hvert Nik slog han ind i en ny Melodi med sin Fløjten.

Tilsidst slog han ind i lystige Danserhytmer fra"La fille de Madame Angot". Uden at vide af det, bevægede Lenoirs Ankler og Hæle sig, alt mens han nynnede Melodien.

Jeremias Ellekilde vendte sig om. Lenoir blev flov.

Ellekilde nikkede velvillig beskyttende.

- Ja, det er s'gu dog sandt... det, man er opdraget med, hænger altid ved en. De har tidt Lyst til at danse igen... og... jeg, jeg forsikrer Dem for... det kunde more mig at muge under en Stud... men Værdigheden, min Fa'r, den maa man s'gu holde paa over for Rakket. Undskyld mig en Momang... saadan hedder det jo paa Fransk. Jeg skal bare gøre en Smule Toilette.

Han tog et Uhyre af en Signetring af sin venstre Haands Ringfinger, lod den hoppe hen ad Bordtæppet, som smed han den fra sig med Foragt. Det var vel snarere for at imponere Lenoir med dens Tyngde og massive Guldbestand. Saa gik han med opsmøgede Ærmer ind i et Sideværelse. Man hørte Pjasket af hans Haandvask, ledsaget af Valsen af "Faust", fløjtet med ikke ringe Dygtighed.





- Naa, raabte han derinde fra, har Hr. Hofballetmesteren ellers noget paa Hjærte?

- Jeg vilde gerne betale min Husleje.

- Perfectement... er det ikke saadan, Franskmændene siger? De er Pokkers akkurat. Aa, vær saa god og luk Skrivebordet op, Lenoir, i øverste Skuffe til venstre ligger Kvitteringerne, tag Deres og læg saa Pengene paa Hylden til højre. Tak... farvel, gode Lenoir!

- Der var rigtignok endnu en Ting, sagde den gamle Danser, da han uden Tøven og uden at føle sig fornærmet havde adlydt sin Værts Ordrer... der var en Ting, som jeg særdeles gerne vilde tale med Hr. Elverkilde om.

Der lød inde fra det andet Værelse en Brummen, der med god Vilje kunde udtolkes som en Bevilling af forlænget Avdiens.

Hr. Jeremias Ellekilde kom ind, satte sin Signetring paa sin Finger, overtydede sig med et hurtigt Blik om, at Lenoirs Huslejepenge laa paa rette Sted, derpaa tændte han en Cigar og kastede sig ned i en grøn fløjelsbetrukken Lænestol - stadig i Skjorteærmer. Han spurgte, efter en Røgudpustning:

- Hvad begærer saa Deres unge Hjærte, gode Hofballetmester?

- Er De fuldkommen vis paa, at De er aldeles sikker, f. Eks.... for Tyve her paa Deres udstrakte Grund? spurgte Lenoir, nøje overvejende hvert Ord.

- Næ-æ, Gu' er jeg ej. Om en af de Slyngler ude i Butiken stjal en Tikroneseddel fra mig om Dagen, vilde det være vanskeligt at opdage det i en Fart i saadan en vidtløftig Forretning... Men hvad mener De ellers, min lille Ven?

- Gud bevare mig for at sigte nogen af Deres... Deres Inferiører for Utroskab... men... er der nogen, som holder Øje med det meget Brænde, der ligger paa den Plads nærmest ved den lille Pavillon, hvor Hr. Overlærer Tofte og jeg bor?

- Nej... næ-j. Men der har den gamle Overleverer og De selv Deres Brænde... og De har jo begge Øjne i Hovedet... ja, det vil sige... den gamle Latinpeters er vel simple nok af at læse alle de Kragetæer, han har maattet tjene Føden med at tygge igennem... Naa... hvorfor spytter De Dem selv ned ad Hagen? Ud med Sproget, kære Højvelbaarenhed!

Lenoir havde strammet sin Overlæbe ned mod Hagen, som han plejede at gøre, naar han var i Vaande. Efter Hr. Ellekildes Ord gjorde han et underligt Spjæt, som skulde han sætte i en





høj og lang Pirouette. Jeremias Ellekilde mindedes om Storke, der tager til at flyve.

Denne Gestus var nødvendig for Lenoir til at overvinde sig til at tale. Under megen Stammen, med mange Omskrivninger fortalte han Birgittes Nattebedrifter i Vinter, hvorledes Overlærer Tofte først havde grebet hende omtrent paa fersk Gerning, hvorledes han, Lenoir, havde fortsat, hvad Overlæreren havde begyndt.

Hr. Ellekilde hørte tilsyneladende adspredt paa Beretningen. Da Lenoir stoppede brat med en krampagtig høj Rømmen som en Sodavands-Siphon, naar den afgiver sine sidste Draaber, og betragtede sin Værts svære Ansigt, mødte han et Par sammenknebne Øjne og en Mund i en Trut.

For Lenoir var det en Sfinks, der stirrede ham i Møde. Endnu gaadefuldere blev hans Vært, da han udsendte et langt:

- H-m- h-m! Se, se!

Lenoir stod som en Skoledreng, der efter en vel opramset Lektie venter sin Karakter. Han fremstammede:

- Ja... hvad er Deres... he... højstærede Mening?

- Aa-aa-aa- Foreløbig slipper vi om Natten den ene af Hundene fra Tømmerpladsen ind i Brændegaarden.

- Det er jo meget... meget... glubske Dyr.

- Forfærdelig glubske, sagde Hr. Ellekilde, gottende sig over den Rædsel, som malede sig paa det lille, skarpe Ansigt.

- Sæt... om den aad hende... den unge Forbryderske!

- Saa behøvede De ikke at anlægge Proces, saa var Sagen allerede dømt.

- Ja, men det var ikke Meningen. Jeg vilde blot... blot bede Dem om at sige mig, om De ikke syntes, at man skulde ty til... den jordiske Retfærdighed, inden...

- Man tyede til den hundske? Naa ja, ja, min lille Hr. Hofballetmester, jeg skal ikke lade hverken Fylax eller Tyras æde hverken Jomfru Korneliussen eller hendes store, dovne Hund, eller hendes Tøs, der stryger Skank, naar hun gaar... Jeg raader Dem til at passe godt paa Deres Brænde.

- Men Hr. Elverkilde vilde ikke være mig behjælpelig med at...

- Med hvad?

- At faa den Personnage afstraffet?

- Det vil jeg betænke mig paa... nogen Tid.

- Men... hvis De...





Lenoir standsede. Hr. Ellekilde rejste sig og gav sig til at fløjte, gik et Par Gange op og ned ad Gulvet, stillede sig saa med Albuerne støttede mod Vindueskarmen, saa ud ad Vinduet, vendte Ryggen til Lenoir, bestandig fløjtende højere og i livligere Tempo. Det nyttede ikke, at Lenoir beskedent rømmede sig. Hans Vært forblev ubevægelig. Endelig gjorde Lenoir et Skrabud og sagde:

- God Morgen, Hr. Elverkilde!

- G'maaren, lille Ven, G'maaren!

Han vendte sig lidt til Siden og rakte Lenoir Haanden. Da han var gaaet, tænkte han sig lidt om, talte derpaa højt til sig selv, hvad han tidt gjorde paa enlig Pebersvendevis:

- Aa - det vil glæde den Køter af Broder, om hun kom i Hullet... Nej, lad hende kun hugge Brænde, som hun gider. Hun er s'gu ganske fiks bygget. Men hendes forrige Kæreste... han saa ud til allehaande. Han var vist ikke god at følge efter. Hm!

Han aabnede en Dør og raabte:

- Slin-ge!

Husjomfruen kom, ærbar og andægtig med Hænderne foldede over Hjærtekulen.

- Svinekotelette med henkogte Snittebønner til Eftermad? Ikke?

- Jo, Hr. Ellekilde, og Fløjelsgrød til Formad.

- Hm - hm? Hør De - Slinge! Har De hørt noget om, at der er stjaalet Brænde dernede i det gamle Vænge ud for Pavillonen?

- Nej, Hr. Ellekilde! Hvem skulde kunne komme derind?

- Ja - det maatte jo være en Hustyv.

- Det maatte det, Hr. Ellekilde. Men hvem skulde det være? Der er jo de to gamle Herrer deroppe...

- Ja, det skal være af deres Brænde, at der er stjaalet.

- Virkeligen?

- Jo. Og saa kan det jo ikke være andre end... end...

Han pegede i Retning af den Husfløj, hvor Birgitte boede.

- Gud, Hr. Ellekilde! En af saa god Familje.

- Ha, ha... ja, hvordan Fa'en er det? Hun er jo i Familje med Dem, Slinge. Ikke?

Den gamle Jomfrus Mund fortrak sig til en bitter, bedrøvet Mine. Hun sagde:

- Rigtignok er det langt ude,... men det er haardt at





beskylde hende for Tyveri, fordi hun har tabt saa mange Penge, som hun havde tjent ved stor Ekonomi og...

- Hm! Har hun ellers ført et sædeligt Liv siden det, De véd nok?

- Det kan jeg virkelig ikke svære paa, Hr. Ellekilde... for saadant noget forstaar jeg mig ikke paa; jeg har jo aldrig været gift.

- Sludder, Gu' har De saa, Slinge... Hun ser jo ellers godt ud, og det skulde være sært... om... Naa, ja jeg vil bare vide Besked for det Brændevrøvls Skyld. Han... den gamle Dansemester klager over for stærkt Svind i sit huggede Brænde. Ja, ja... hør Dem lidt for, Slinge! De plejer at lugte lige saa godt som en Rotte i sin bedste Alder. G'maaren, Slinge!


XIV.


Livet i Grøntbutiken og den lille Bagstue blev en Del anderledes end før.

Louis tilbragte altid sine Formiddage der, mens Therese var i Skole. Den Forsømmelighed overfor Hygge, som Birgitte havde vist i de senere Tider, bødede han paa og gjorde det ikke saa tosset.

Han havde Sans for at lægge Varerne pænt til Rette baade i Vinduerne ud til Gaden og paa Hylderne i Butiken. Han blev saa glad, naar Birgitte sagde til ham:

- Du kan jo lægge Grønsager lige saa pænt mellem hverandre, som jeg kunde lave Buketter... i gamle Dage. Han forstod godt at bruge baade Støvekost og Fjervinge.

- Du skulde have været et Fruentimmer, Louis, sagde Birgitte, halv anerkendende, halv spottende.

- Det eneste, jeg har lært om Bord, sagde Louis, det er Renlighed, og det var, mens jeg var Kahytsdreng. Siden lærte jeg kun Svineri, men nu, siden jeg har lært Dig at kende, saa kommer min første Lærdom op i mig.

Birgittes naturlige Kælenhed kom tidt stærkt op i hende igen. Hun kyssede og kærtegnede gærne Louis. Afvekslende sad de






paa hinandens Skød. Men hun skød ham fra sig med en stille Angest, naar hans Favntag blev for tæt, og hans Øjne for blanke.

Sommetider græd hun og sagde, at hun var ikke værd at røre ved. Saa tillod hun ham ikke at kysse hende, men lagde sit Hoved paa hans Skulder, mens hun holdt hans Haandled fast.

Det kunde da hænde sig, at Louis som et fornærmet Barn forlod Lokalet med en Ytring som, at selve Satan ikke kunde blive klog paa Fruentimmer.

Efter slige Scener gik han gærne ud paa Gaden, surmulede en Time og kom tilbage enten med Kager i et Kræmmerhus eller med et lille Fotografi. Efterhaanden fyldtes de bare Vægge med Smaabilleder: Portræter af Berømtheder af alle Slags, københavnske og landlige Prospekter.

Naar saa Birgitte var i sit onde Lune, sagde hun, at han bar sig ad som en Dreng og gik og klattede de Penge bort, som han saa højlig kunde behøve til at faa Linned og Klæder for. Hun indskærpede ham at høre efter sin Onkels Formaninger til Sparsommelighed.

Saa løb Louis og kom snart tilbage, lovede, at han skulde være fornuftig, og for at vise, at han var til Sinds at holde sit Løfte, bragte han Synaal og Traad med, syede Knapper i sine Skjorter, syede Revner sammen i et Par Benklæder og morede sig over, naar hun anerkendte, at hun aldrig havde set et Mandfolk, som ikke havde lært Skrædderiet, tage saa lidt galt paa en Naal.

Men, kunde hun sige i et nyt ondt Lune:

- Du skulde se at blive Skrædder, saa kunde Du da tjene Dit Brød. For, naar Din Smule Penge er spist op, saa véd Din Onkel vist at vise Dig, hvor Trappegangen er der ovre i den gamle Pavillon.

Da Aftnerne begyndte at længes, kom han og læste Lektier med Therese. Birgitte faldt i Søvn, naar han eksaminerede Pigebarnet i de 10 Bud, eller Trosartiklerne, eller i Floder og Bjerge fra alle mulige Lande. Barnet og Louis gabede om Kap, af og til saa højt, at den fede og dovne Ajax vaagnede henne ved Kakkelovnen og slog et Gab op, som vilde den sluge alt, hvad der var i Stuen.

- "Katharina II af Rusland var en meget klog, men tillige meget udsvævende Fyrstinde."

- Hvad griner Du ad, Louis? spurgte Therese.






- Jeg véd det ikke... jeg kom saadan til at grine... af... jeg véd s'gu ikke.

- Hvad vil det sige "udsvævende"?

- Ja hun... hun var vidtløftig.

- Hvad vil det sige: vidtløftig?

- Hun... overtraadte det sjette Bud.

- Ja, men det kan jeg ikke huske. Hvad er det, der staar i det?

Birgitte vaagnede. Hun havde hørt de sidste Ord. Hun blinkede ad Louis. Han betænkte sig et Par Sekunder og svarede:

- Der staar: Du skal ikke stjæle.

- Stjal Kejserinden?

- Det... det... det véd jeg ikke. Jo... det maa hun vel have gjort, siden det staar i Bogen.

Han saa over paa Birgitte. Han forfærdedes ved et forvirret Udtryk i hendes Øjne og Trækninger om hendes Mund.

Hun rejste sig, gik ud i Butiken og slog Døren haardt i efter sig.

Nervøs urolig hørte Louis den lille Therese i Resten af Lektierne og gik saa ud i Butiken. Alt var slukket. Birgitte var der ikke. Gadedøren var aflaaset. Louis søgte Køkkendøren. Hvor kunde Birgitte være bleven af?

Der var bælgmørkt i den lille Gaard. Han maatte over Brændepladsen for at naa hjem. Heller ikke der kunde han se en Haand for sig. Han lyttede og kaldte med dæmpet Stemme: Birgitte! Ingen svarede.

Han vovede at kalde højere.

Tog han fejl? Han syntes, han hørte noget som en Hulken.

Han stod stille, følte sig for med Hænderne, stødte mod noget. Saa hørte han noget ramle ned, tog for sig hen i Mørket.

Han kendte hendes stride, flammede Haar, som hans Haand strøg over, mærkede i samme Øjeblik, hvor hun rystende krøb sammen lavt nede.

- Men hvad gaar der ad Dig, Birgitte? Hvorfor stak Du af? Det er dog ogsaa forbandet, at Du giver Dig til at tude, ligesom vi har det allerbedst... Men Birgitte? Er Du syg? Du klasker jo sammen ligesom et Stykke gennemblødt Sejldug.

Hun gjorde Modstand mod hans Forsøg paa Kærtegn. Noget faldt ned i Hovedet paa ham. Han mumlede:






- Saa - hvad Fanden er det for noget Skidt? ,.. Det er jo hugget Brænde.

- Ja, det vilde være retfærdigt, om det knuste baade mit og Dit Hoved.

- Det er jo ikke Favnebrænde, saa det kan det jo ikke gøre... Hvorfor vilde det være retfærdigt?... Og hvorfor smider Du Dig ned her ude mellem Brændet? Hvad?... Birgitte! Det er dog djævleblændt, at Fruentimmer aldrig vil svare en, naar de ere arrige... Hvad?... Er det en Manér at ligge her og rode?

- Er det en Manér at lære et Barn saadant noget, som det, Du lærte hende før?

- Jeg? Kan jeg gøre ved, at han, Moses har digtet... eller.. ; jeg véd s'gu ikke... har faaet dikteret de 10 Bud? Og hvad kommer det Dig ved?

- Hvorfor tror Du... at hele Verden tror paa de 10 Bud?

- Hele Verden?...

- Ja.

- Hm!... Ja, her i Evropa... ja... men Kineserne f. Eks.!

- Ja, hvad vedkommer det mig, hvor Du har været henne? Alle kristne Folk tror paa dem. Og enhver Overtræder af dem gaar det ilde.

- Mon? spurgte Louis tankefuldt. Lad mig se!

Han gennemgik Budene i sin Hukommelse. Da han kom til Nr. 6, stoppede hans indre Opramsning. Han mumlede:

- Ja, men saadant noget kan man ikke gøre ved, Birgitte... Og det syvende: Du skal ikke stjæle... hvad?

Birgitte gav et Skrig fra sig.

- Men jeg har stjaalet, Louis... jeg har stjaalet.

Han hørte hendes Hoved falde mod Brændet med en tør, kort Lyd. Han famlede efter hende, vilde rejse hendes Hoved. Hun stred imod.

- Ja, men halloj... Birgitte! Det har jeg ogsaa... Gu' har jeg saa. Det havde jeg rent glemt. Mens jeg var Skibsdreng og kogte Mad for Kaptejnen, saa neglede jeg mange Gange et Kyllingelaar... for man blev ked af de Ærter og alt det salte Væsen... eller et Stykke Andebryst... og Du... Birgitte... sid nu lidt ordentlig og stille... Og sommetider huggede jeg en Flaske gammel Rom... Men en Flaske Vin...






- Du vil faa Din Straf.

- Nej,denhar jeg faaet, mens jeg var paa det samme Skib.

- Hvordan det?

- Jo, Fatter opdagede det med Rommen, for den havde han ikke saa meget af... jeg fik baade paa Kassen og paa Enden, baade af Næverne og Tampen.

Nu løftede han hende lidt trods al Modstand, følte hendes vaade Kind mod sin... følte en underlig fortvivlet Hengivelse i denne bælgmørke Brudenat uden en eneste Stjerne til Blus.


- Men jeg er en Tyvekvind, Louis, og jeg er en Horkvind... Du burde hellere slaa mig... Men det er deres Skyld, dem der ude paa Gaarden... det er det. Jeg kan ikke gøre ved det. Hvorfor har Vorherre skabt mig saadan?... Eller er der Retfærdighed i, at jeg ikke faar en Tønde Land af al den Jord?

Louis tog hende paa sit Skød. Nu var det ham, der var Faderen eller Beskytteren, Birgitte, der var hans lille Barn, ikke synderlig stærkere end den lille Therese.

De sad længe, tav stille, Kind mod Kind, Birgitte med sine Arme om hans Hals, hængende tungt ned. Dødsstilhed, rugende Mulm omgav dem.


Dumpe, plaskende Lyd... de kom nærmere og nærmere. Uviikaarlig slap han og Birgitte hinanden... rejste sig... lyttede.

Louis søgte frem af sit Bælte sin store norske Tollekniv, som havde fulgt ham fra Kristianssand til Middelhavet.

Lynsnart faldt Budenes Orden ham ind igen... var det ikke Nr. 5, som forbød at ihjelslaa... Den forbandede Kineser i San Francisco, som overfaldt ham i Mørke!... Han havde jo boret Kniven i den Kineser... men vidste ikke, om han var død eller ej... men det havde han aldrig angret... for Kineseren kunde jo være bleven fra ham... og, hvis der kom noget paa... saa... Naa, her i denne By kunde man vel være temmelig rolig.






Men alligevel holdt han den dragne Tollekniv i Haanden. Det var raskest og morsomst.

Et Lysglimt! Brat rev et Stykke Rum sig ud af Mørkets Felt... paa dette Stykke Rum tegnede sig et Par Hoveder - ukendelige, sodfarvede. Saa kom et Lys, purpurrødt som en stor Bloddraabe paa sortebrunt Fløjel.

Saa blev Lyset gulere. Det nærmede sig med Straalestjernen flammende ud fra Lyskærnen.

Snart saa Louis, at det var en Haandlygte, som nærmede sig, at den, der bar den, var en stor tyk Skikkelse, at ved Siden af ham gik en lille Skikkelse, som han kendte godt nok til, at han kunde skælne, hvem det var.

Han lod sin Arm synke. Den norske Tollekniv hang fredelig langs hans Laar.

En Stemme med Klang som en øvet Diligencekusks skrattede op:

- Tyveknægte... Nu sidder I der grebne paa fersk Gerning. Tænkte jeg ikke nok, der var flere om det Stykke Arbejde! Op med Jer! Marche!

Birgitte sad sammenkrummet paa Jorden med Forklædet om sit Hoved.

Louis havde faaet Tid at samle sig til en Holdning. Han stod oprejst og sagde:

- Her er ingen, der har stjaalet.

Der lød et højt Suk eller et dæmpet Skrig.

- Aa, Gud hjælpe mig! Louis... Du... min... nære Slægt!

- Hvad er der, Onkel?

- Den ene Synd føder den anden, sagde Jeremias Ellekilde i højtidelig Bastone.

- Hvad behager? sagde Louis, nærmede sig ham og lod Tolleknivens Blad blinke i Lygteskinnet.

- Vil Du stikke, Din Rad? raabte Jeremias Ellekilde uden al højtidsfuld Stemmeføring.

Den robuste Købmand greb med sin store Haand om Louis's Arm. Men den lille Sømand var behændigere end han. Han spændte Ben bagfra for sin Modstander - et Slagsmaalstag, han var øvet i fra sine Ophold i Havnestædernes Knejper. Købstadpatricieren faldt dumpt og tungt ned paa sin egen Odelsgrund, som vædede den Del, han faldt paa.

- Slaar Du en ældre Mand som Hr. Ellekilde?... Aa






ugudelige... aa gudsforladte Yndling!... Stødte De Dem, Hr. Elverkilde?

Købmanden havde faaet rejst sig ved Hændernes Hjælp i tre Sæt.

- Kommer De nær, stikker jeg, sagde Louis.

- Jeg vil ikke nedværdige mig til at røre ved saadan en... Hvalp, sagde Hr. Ellekilde.

Han havde genvundet en Nuance af Højtidelighed i Stemmen. Da lød det nede fra:

- Det er mig, det er mig, som har stjaalet Brænde.

- Aa Gud ske Lov! brød Lenoir ud. Det vidste jeg.

Der gik pludselig et Lys op for Louis. Hvad Birgitte sagde, var vist sandt. Det var derfor hun somme Tider og nu sidst i Aften havde været saa underlig. Og hvad han, som ikke var noget skarpsindigt Hoved, maaske ellers vilde have været lange Tider om at finde ud af, det klaredes for ham i et Par Minuter. I dem stavede og lagde han alting sammen: Birgittes Gerrighed, Tungsind og Graad, sin Onkels Had til hende og hans Hentydning til, at han kunde faa Birgitte sat paa et "meget ubehageligt Sted", hvis han vilde.

Og, lige saa hurtigt, som han forstod, lige saa hurtigt besluttede han:

- Det er mig, der har stjaalet Brænde til min Kæreste, siden hun blev fattig ved Snyderierne i Mejeriet, sagde han rolig.

- Og af mit Brænde! stønnede Lenoir. Af den... Din nærmeste Familjes fattige Brænde... aa... ja...

Den lille Herre brast i Graad.

- Den er egentlig værre, den... som Svende og saadan nogle siger, sagde Ellekilde... men hvad Fanden faar De mig saa til at gøre Ballader for, min gode Herre? Det maa saa blive i Familjen, det.

- Det er mig, det er mig! skreg Birgitte. Louis har ikke rørt ved Hr. Lenoirs eller Hr. Ellekildes Brænde.

Lenoir var længere om at forstaa end Louis. Han stammede:

- Ja... men det... ja men dette herre... det... er galt... For... jeg opdagede jo, at den... den... den Mademoiselle stjal Hr. Overlærer Toftes og mit Brænde... længe før Louis kom her til Byen... og blev... ovennævnte Mademoiselles...soi-disantForlovede. Tænk Dem, Hr. Elverkilde... han... har i sin Tid været for arrogant til at lære Kolonialhandelen - og nu synker han ned til Grønthandelen.






- Jeg er s'gu lige glad, brummede Jeremias Ellekilde gnavent... Nu maa I klare det selv, hvem der har stjaalet - for nu vil jeg i Seng. Dette herre bliver jo Vrøvl.

- Det er mig, det er mig, sagde Birgitte. Jeg stjal jo, førhankom.

- Det er forkert, sagde Louis... jeg havde været længe i Byen, havde kendt Birgitte, inden min Onkel vidste af det.

- For Resten en for Jurister vist ret int'ressant Kvæstion, brummede Ellekilde, som alt havde belavet sig til at gaa. Nu blev han staaende med Lygten i Haanden og viede sin Granskning nogle Minuter. Saa fortsatte han:

- For en yngre Mand som Byfogden kunde det blive en ret morsom Sag med... disse Kontraspørgsmaal og Krydsforhør... og ekscetera. God Nat!

Birgitte havde rejst sig brat. Ellekilde blev lidt bange, da han saa hende staa stor, stærk, rød i Lygtelyset med Trods i Øjet. Han gik lidt tilbage. Lenoir gemte sig bag ham.

- Jeg har villet have min Jord igen, raabte hun. Hele min Familje har snydt og stjaalet og røvet for at faa Jord... Jeg har længe holdt mig pæn... Jeg kunde ikke længere. Der er noget ondt... noget forbandet Blod i os... i os allesammen. Vikanikke være skikkelige. Men de andre er gaaet fri for Straf. Jeg vil udstaa min. I kan gøre, hvad I vil, men jeg melder mig paa Politikammeret i Morgen.

- Birgitte! raabte Louis og vilde tage hendes Arm.

Men hun skubbede haardt til ham, løb som en Raa ind gennem Laagen til sin Gaard og satte Haspen paa Klinken indvendig.

Hun saa hel stormægtig ud i det lille Øjeblik, hun endnu var til at se, og kløvede som en kraftig sejlende Baad Mørkets Bølge, som brat slog sammen om hende igen.

De tre Mænd gik tavse bort, Ellekilde til den ene, Lenoir og Louis til den anden Side.

Lenoir rystede i Knæene. Det var nu en ny Sindsbevægelse efter alle de mange andre, han havde følt, mens han udspionerede Louis's Veje, ærgrede sig over, at han altid var hos Birgitte, stadig pirrede ved Ellekilde, at der maatte gøres noget ved det Brændetyveri, pintes af en Halvbevidsthed om, at han ikke handlede af helt dydige Hensyn - at...enfin- endog Jalousi spillede en Rolle i hans Alder. Nu rev og sled en Anger og en Rædsel i ham.






Da han kom op, brast han i Graad. Louis lod, som han ikke mærkede det.

Hverken Lenoir eller Louis sov den Nat.


XV.

Birgitte havde sovet-et Par Timer trygt, haardt, drømmeløst.

Hun vaagnede i Mulm og Mørke, fornam straks, at der laa noget ondt over hende, men rask besluttet stod hun op.

Ude i den lille Gaard laa Refleksen af Tællelysets Flamme, ved hvilken Birgitte sad og skrev, mens Therese sov trygt i, AjaxunderSengen. Hun skrev og skrev, medens hendes Aande som Røg snoede sig ud i det kolde Rum, mens Lysflammen flakkede med Dis omkring sig.

Først skrev hun sit Testamente. Hun søgte at naa den Stil, hun havde læst i Bekendtgørelser om Dødsboer og Avktioner, nikkede endog ret tilfreds, da hun havde faaet sat sammen "den mig iboende Lejlighed med Butik, Stue og Køkken i Hr. Købmand Jeremias Ellekildes et Compagnis Gaard her af Staden."

Hun testamenterede sin Datter "alt, hvad hun ejede og ejendes vorder", kun en Brystnaal til Jomfru Minona Slinge og et Par Ørenringe til den hos Madam Conradine salig Slinge konditionerende Pige Magdalene Nielsdatter, udnævnte "forhenværende helbefaren Matros Louis Schwarz for Øjeblikket opholdende sig her i Staden hos forhenværende kongelig Dansekunstner og senere Gymnastik- samt Danselærer Lenohar tilExecutores testamenti.

Foran laa en Berlingske Morgenavis, hvor et Proklama tjente hende til Stilmønster.

Hun havde skrevet et Par Timer, drog et dybt Suk og lyttede.

Therese sov trygt. Birgitte gik hen og kyssede hende sagte paa Kinden, der laa i mørk Rosenfarve mod den hvide Pude. Hun sagde til sig selv:

- Rigtig god mod det Barn har jeg aldrig været.

Hun hentede mere Papir og skrev:





Kære Louis! Jeg kan ikke udtrykke, hvad jeg mener i denne underlige Morgenstund, jeg har heller ikke Tid dertil. Til Dig testamerer jeg kun en Byrde, som Du vist ikke vil undlade at tage paa Dig som en Bod for, hvad Synd vi kan have begaaet sammen, thi nu føler jeg, hvad Synd er, og at man ikke kan faa Ro i sin Sjæl, før ens for Verden skjulte Synder ere blevne straffet. Du skal arbejde og tage Dig af mit Barn, medens jeg sidder i Fængsel og afsoner, ej alene hvad jeg, men hvad min Familje kan have bedrevne af ondt mod Gud og Lovene. Hvis Du endvidere kan faa den hos Madam Slinge tjenende Pige til at tage sig af min stakkels gamle Hund, som var min eneste Ven paa en smertelig Vandring i en forsvunden Tid, da vilde Du lægge en lille god Gerning op mod, hvad Synd der kan have fundet Sted mellem os, thi dem af Synder, jeg selv har begaaet, maa jeg afsone personligen uden nogens Mellemkomst, som kan være Midler mellem det højeste Væsen og mig."

Birgitte forseglede begge Dokumenter med Oblater, saa paa sit Uhr. Klokken var kun syv. Før Klokken ni kunde der ikke være Tale om at træffe Byfogden.

Hun satte sig med Hænderne over Knæene, med Hagen tæt ned mod dem og grundede. Hun vilde gerne se at faa Orden i de Tanker og Fornemmelser, der rørte sig inden i hende, tørnede mod hverandre, mens den ene slap bort, uden at hun kunde gribe den i Farten, og den anden dukkede op for straks at svinde.

Sætningen fra hendes Religionsundervisning i Barndommen om, at Fædrenes Synder skulde straffes paa Børnene, de to Bud, som hun bestemt vidste, at hun havde overtraadt, ridderlig romantiske Forestillinger fra hendes Ungdoms Romanlæsning om at være fuldt ud ærlig, bekende sin Synd og saa... ja... saa blive taget i Favn af en Madonna, tilgivet af en Kristus, hvis Fødder hun vilde salve som Maria Magdalene, mens Taarerne strømmede fra hendes Øjne... Det rullede og tumlede i hende.

Inde i den sodede Bagstue, mens Dagen brød ind og hvidnede Tællelysets Flamme, mens Vægge, Seng, Stole og Bord blev grimmere og grimmere, rejste hun sig op i al sin Vælde som hendes Broder Hans Peter Korneliussen ved Markeder og Fugleskydninger - og følte sig stor i sin Ydmygelse.

Og jo større hun blev i sine egne Øjne, desto koldere blev hun i sin Følelse. Hun lod Therese være Therese, Ajax være





Ajax, slukkede Lyset, tog en gammel brocheret sort Silkekjole paa, klædte sig som Dame og stod Klokken ni foran Byfogedboligens Port.


XVI.

I et halvt Aar havde den nye Byfoged, Byskriver, Herredsfoged og Borgmester Bøgedal beklædt sine Embeder i Byen.

Han var en Mand oppe i Fyrrerne, havde i et Par Aar været Kontorchef i Indenrigsministeriet, var saa i Kraft af sine Points, der tilsammen udgjorde et pænt Laudabilis til hans for over 20 Aar siden absolverede juridiske Attestats, gleden over i et Dommer- og Politimesterembede, lettere og hurtigere end han var avanceret fra Assistent til Fuldmægtig og fra Fuldmægtig til Kontorchef inden for Ministeriets sorte Kontorer.

En knap middelhøj, ret køn Mand, med begyndende Fedme, blondt krøllet Haar, imellem hvilket Maanen var begyndt at skinne, med en kraftig Moustache, soigneret i sin Paaklædning.

Han var ikke populær i sin Embedskreds. Han var utilgængelig. Den forrige Byfogeds Frue sagde, "at det var en af de storsnudede Herrer i Aandernes Rige".

Paa en vis Maade havde Etatsraadinde Brøndum Ret overfor Byfoged Henrik Bøgedal.

Han havde som Student havt overvejende literære og æsthetiske Interesser, var tidlig bleven forældreløs og havde efter sin Fader, en københavnsk Grosserer, som havde "gjort" i Rom og Sukker, arvet en lille Formue, saa han havde et Par tusind Kroner i Rentepenge.

Han havde skrevet Digte, faaet en lille Cyklus indrykket i "Fædrelandet"s Feuilleton. En bekendt Skuespiller, som til Henrik Bøgedals store Fryd havde drukket Dus med ham ved et Studentersold, havde en Lørdag Aften i "Foreningen" vakt stor Munterhed ved en parodisk Oplæsning af et af Digtene, navnlig af en Linje, hvor der sagdes om en Edderkop:



Du Datter af Sorgen - Du tonløse dulgte,

Du vingeløs-krybende stumme forfulgte.





Henrik Bøgedal var ikke nærværende. Men, da det berettedes ham, smertede det ham dybt.

Han skrev aldrig Vers mere, gav sig til at studere Kunsthistorie, hørte flittig Høyens Forelæsninger i Antiksalen paa Charlottenborg, fulgte den halte Mand med Sokrateshovedet med de gnistrende graa Øjne paa alle hans Vandringer gennem Arkitekturens sværeste, mathematiske Teknik op til lyrisk Begejstring over Antiken, naar han sagde: "Jeg gad se den forbandede Klodrian, der ikke følte sin Sjæl bæve, naar han staar under Pantheonskuplen i Rom".

Henrik Bøgedal rejste virkelig til Rom som Student, følte mange Gange sin Sjæl bæve og sit Sind løftes; men vel lige saa mange Gange følte han, at han ikke havde Evnen til at gengive sine Indtryk saaledes, at han kunde bringe Tilhørere eller Læsere op i Højde med det, han følte.

Blive en Samler, en Optæller, en kunsthistorisk Statistiker! Saa hellere tage fat paa sin Jura igen for Alvor.

Det gjorde han, da han kom hjem, med bitter, sej Energi. Han kunde sine Ting, da han stedtes for det grønne Bord, kom ind i Kontorerne bag Børsen, levede ensomt, blev en fin Kender af Kobberstik og Raderinger, efterhaanden en ret lun Køber, hvis Raad Forhandlerne søgte.

I Aarenes Løb fyldtes hans tre smaa Værelser med Kobberstik, Raderinger, Fotografier fra Loft til Gulv, og i disse Værelser levede han sine bedste Timer, naar han, efter at have besørget Forretningerne i Ministeriet og i al Ensomhed spist sin Middagsmad hos Vincent, kom hjem og afvekslende læste, helst nyfransk Literatur, og gik stille omkring og saa paa sine Billeder.

Alt mens han steg langsomt, men sikkert op ad den bureaukratiske Stige, befandt sig egentlig vel i Kontoret, var en hyggelig og stille Kollega, blev en blød og omgængelig overordnet, samvittighedsfuld i sit Arbejde, klog og klar i de Sager, han fik under Behandling.

Han foragtede Politik. Naar nogen talte Politik til ham, affærdigede han den talende med en lille Vittighed som f. Eks.: "Ja, hvis De var Konseilspræsident og jeg Indenrigsminister, saa kom der Skik paa det hele"... eller: "Jeg er radikal, revolutionær... eller bundkonservativ, ligesom De vil have det".

Da der i Halvfjerdsernes Begyndelse faldt dristige Ytringer fra Kathedret og i Literaturen, henvendte Kolleger sig tidt til ham.





De vidste, at han var mere bevandret paa Literaturens og Æsthetikens Omraade end de. Han svarede en Gang:

- Naturligvis har De Ret. Men hvad kan det nytte? I dette Land skal man lirke sig til det rette, man skraaler sig ikke til det.

Han var for ung for det gamle, for gammel for det nye. Han var bleven en blid Skeptiker lige over for alt, hvad der rørte sig derude, vedblev at være en stille troende paa en vis abstrakt destilleret Kunst og Poesi, som han tidt var mismodig over hverken at kunne finde i Fortid eller Nutid og ikke havde synderlig Tro til vilde komme op i Fremtiden - ja, hvordan han egentlig vilde have, den skulde være - det var ham heller ikke klart.

Der var Øjeblikke, da han lo stille ad sig selv, naar det gik op for ham, hvor uklare hans Idealer var. Da sagde han:

- Saa priser jeg Forretningerne oppe i den gamle, røde Kancellibygning. Dem kan dog et middelmaadigt Hoved som mit overkomme med en vidunderlig Lethed.

Embedet som By- og Herredsfoged, Borgmester og Byskriver i den lille Købstad tilfaldt ham som efter Tyngdens Lov. Ja, hvorfor skulde han ikke tage mod det? Han var lidt ked af sit ensomme Liv. Han smilte ved Tanken om, at han muligvis kunde finde Lykke i et Par hvide Arme fra en landlig Proprietæreller Præstegaard, om, at han skulde være en mægtig og flunkende uniformeret Mand derude.

Saa var det en Afvekslig i Forretningerne at udarbejde Domme, beskæftige sig med praktisk Administration, faa et levende Stof at arbejde i, blive fri for den megen Formalisme. Hvorfor ikke?... Lad mig blive By- og Herredsfoged, Borgmester og Byskriver! Titelen er lige saa lang som de spanske Adelsnavne à la Don Felix Lope de Vega y Carpio.

Det varede ikke længe, før han grundig foragtede den Befolkning, han kom ud iblandt. Naar i Byraadet Jeremias Ellekilde sad og bredte sig ud over to Stole og præsterede Flovse paa Flovse, saa følte Bøgedal sig altfor ophøjet over de Spørgsmaal, der forelaa til Forhandling.

Naar "Rektoren", der ogsaa var Byraadsmedlem, gav den intelligente Snob, smilende med det ene Øje til Byfogden, som til den eneste, der forstod ham, med det andet til Byraadets Flertal; naar Byens rige Isenkræmmer med troende Alvor indlod sig paa det foreliggende, snakkede op ad Vægge og ned ad





Stolper i et Sprog, hvor "siddet" og "sat", "lagt" og "ligget" blev maset sammen til Sildesalat, hvor ti Forsætninger kom dinglende, mens Eftersætninger stadig lod vente paa sig, saa ærgrede Henrik Bøgedal sig. Han manglede komisk Sans til at more sig over den Art Eksistenser. Naar han forlod Byraadsmøderne, lod han tidt sin Stok beskrive store Buer i Luften, mens han mumlede:

- Du store Gud! Hvad er det dog for nogle Kretinere! Hvor burde de have Prygl!

Han levede ensom som i København mellem sine Bøger og Billeder, sagde Nej til alle Indbydelser, men var høflig, mild og artig mod alle.

Uden at vide synderlig derom eller mærke synderlig dertil gennemgik han først en Bølge af Forargelse, fordi han ikke vilde have noget med Selskabslivet at gøre. Han anede ikke, at der blev sagt om ham, at han vistnok var indviklet i et eller andet uanstændigt Forhold inde i København, siden han ikke havde Sans for de bedste Familjers Døtre i hele Jurisdiktionen.

Han anede ikke, at de indflydelsesrigeste Byraadsmedlemmer som Jeremias Ellekilde og Isenkræmmer Malling, Vognfabrikant Plør og Jernstøber Krumhager, der hadede hverandre indbyrdes, enedes i Dommen om den nye Byfoged, at han var en "Tørvetriller".

Heller ikke anede han, at Domskredsens Herremænd erklærede, at han vist var en skjult "Venstrehund". Thi Borgmester Bøgedal havde høflig afslaaet Indbydelser fra Grever, Baroner, Kammerherrer, Hofjægermestre og videre nedad, havde blot sendt sit Visitkort i Konvolut som Tak for Indbydelserne.

Af det lokale Venstreblad fik han først at vide, at en Embedsmand skulde sætte sig i Forbindelse med Befolkningen, ikke afsondre sig i fjantet Fornemhed, huske paa, at det var Folket, der fødede ham.

Byfoged Bøgedal brød sig ikke derom. Snart efter blev han rost i Venstrebladet, fordi han - hvad der aldrig tidligere var sket - sendte de officielle Avertissementer til det lige saa vel som til Højrebladet. I en ledende Artikel, overskrevet "Sand Fornemhed", blev han kaldt "en noget utilgængelig, men fuldstændig loyal Embedsmand".

Endelig steg hans Aktier en Tid temmelig op imod Pari, da alle opdagede, at han var hurtig og resolut, at det gamle Kontorsmøleri, som lod de ubetydeligste Sager ligge uafgjorte i aarevis,





rent blev opgivet under ham. Han havde fældet fem Domme, som alle bleve bekræftede i Overinstanserne. Han maatte være dygtig.

Bagtalelserne tav. Man begyndte at frygte den Byfoged. Det var vist en Helvedes klog Hund. Han bibeholdt den samme milde Kulde og høflige Tilbageholdenhed som før over for Adelsmænd, Borgere og Bønder.

- Det er nu en Gang saadan hans Manér... Noget af det kommer ogsaa af, at han er Pebersvend... Han ejer udmærkede Kunstsamlinger, de skal være et 10,000 Kroner værd... Ligegodt en sær Fyr... Ja, men han er ens mod den ene og mod den anden, mod Greven paa Falkenfeld, Baronen paa Lundegaard, Kammerherren paa Eriksholm, Hofjægermesteren paa Olstrupgaard lige saa som mod Jeremias Ellekilde og alle disse storsnudede Embedsmænd lige fra Amtsforvalteren ned til Toldkontrolløren.

En Replik gjorde ham en Tid ret yndet af Amtsforvalteren, der var dansk Jurist, af Postmesteren, der kun havde Præliminæreksamen og af Toldkontrolløren, en halv falleret, forhenværende Købmand, som havde opnaaet sit Embede ved kort før sin Fallit at holde en Tale for den daværende Indenrigsminister, en af Omegnens Herremænd, da han indviede "en lokal Jernbane". Samme Embedsmand havde ofret et Restlager hvid Portvin til Festen for Ministeren. Den Rest vilde ellers være gaaet i hans Bos Kreditorer.

Byfoged Bøgedal havde glædet disse Embedsmænds Hjærter paa følgende Maade. Ved Middagsbordet i Klubben, hvor han spiste sammen med nogle Lærere ved Realskolen og en afskediget Ritmester, havde denne sidste bemærket:

- Toldforvalter Krums ældste Søn har faaet første Karakter til sin juridiske Attestats. Det maa være et Fandens godt Hoved.

Byfogden havde smilet og sagt:

- Enhver, som gider og kan lære udenad, kan faa bedste Karakter til en hvilken som helst Embedseksamen... Det beviser aldeles ikke noget med Hensyn til vedkommendes Aandsbegavelse.

- Der kan man se, sagde Amtsforvalteren, da det blev ham berettet. Naar en saa overlegen Mand siger saadan... saa... ja... saa er en dansk Jurist ikke at foragte.

Postmesteren sagde: Jeg kan s'gu godt lide overlegne Folk som Borgmester Bøgedal. Enten Skidt eller Kanel!





Toldkontrolløren sagde: Han, Borgmesteren, som har gjort alle de Eksamenskunster - han véd s'gu, at det gaar til med Lodder.

Byfogdens Formands Enke, hvis ældste Søn kun havde Haud illaudabilis til sin juridiske Eksamen, sagde:

- Borgmester Bøgedal har Ret, Aand og Eksamensfærdighed er saa ubyre forskellige Ting... Ferdinand, min Søn, har saa mange Interesser... for Lekture... for fransk Literatur... for engelsk Sport.

Byfoged Bøgedal gik sin rolige Gang. Hans opdukkende Popularitet dukkede snart ned, og han gjorde ikke Spor af Forsøg paa at gribe den.

Alle blev enige om, at ingen kunde faa fat paa ham.

- Ved Gud i Himlen en Gaade! sagde hans Formands Enke ved en Middag hos Provstens... han mangler vist Troen.

Provsten sagde alvorligt: Det véd ingen.


XVII.

Iført en umoderne foret Silkepels og under den en ligeledes umoderne brocheret Silkekjole, i sort Fløjelshat med tæt Slør gik Birgitte Korneliussen i en stoisk Heltindes Stemning, i den fugtigtaagede Morgenstund til Byfogedkontoret, bankede paa, kom ind i et stort Værelse, hvor en enlig Mand sad og skrev ved den ene Side af et stort Pultkompleks med Plads til tre paa hver Side.

Det buldrede i Kakkelovnen henne i en hel mørk Krog i det store Rum. Der laa en tør, stram Lugt af Papir og Lak over det hele. Hun snappede efter Vejret, inden hun fik spurgt, om Byfogden var at træffe.

Den enlige skrivende Kontorist sendte hende et Blik paa skraa op fra Folioarkene, studsede lidt og sagde:

- Jeg skal høre ad - bankede paa en Dør, gik ind ad den, kom tilbage, nikkede og pegede mod Døren, følgende Birgitte med et langt Blik. Det var dog sært: En besløret Kvinde... hun saa ikke ganske ud som andre... og paa denne Tid! Hm!

Det Værelse, Birgitte kom ind i, Byfogdens eget Kontor, var noget løjerligt. Først to høje Reoler fra Loft til Gulv. De





dannede en Slags smal Korridor. Saa bredte Rummet sig og blev stort. En Gaslysekrone brændte.

Kannelerede, mørkt-malede Paneler naaede op i en Mands Skulderhøjde. Resten af Væggene bar Tapeter med store mørkegrønne, fløjelsagtige Blomster paa en mellemgrøn Grund. Paa Væggen lige over for Døren sad en Mand med Ryggen vendt mod hende foran et meget stort Skrivebord med en Reol, hvorfra Guldet paa Bøgernes Rygge skinnede hvidt i Gaslyset.

Væggen over Skrivebordet var tæt bedækket med Billeder. Midterst hang et stort Fotografi af en Dame med Perlehalsbaand, med kruset Haar, der fortonede sig ud i den mørke Grund med et mildt ubestemt Blik, fyldig og svær - egentlig køn var hun ikke. Ellers var Væggen fuld fra øverst til nederst af Billeder af Bygninger, Slotte og Kirker, med Søjler, Kupler, Taarne og Spir... hvor saa de underlige ud nogle af dem! Dér ragede tre enlige Søjler op mellem mørke Masser... dér stod ud fra en halvrund Bygning Buer svævende ud i Luften som langt nedhængende Støvtraadsbundter fra en stor Kaktusblomst.

Duften fra en fin Cigar svævede ud i Værelset. En i Lyset brunrød Nakke stod op over en sort Fløjelsfrakkes Krave, over den et blondt Haar med sparsomt istænkede Sølvtraade.

Birgitte var fantastisk oplagt, og de fremmedartede Omgivelser tog for hende en æventyrlig Karakter. Saadan maatte der se ud hos en Storinkvisitor, en Stormester for en Ridderorden... eller saadan en mystisk Skikkelse.

Hun hørte en Pen løbe rask over Papiret, mærkede, at den slog et krumt Sving til Slut. Da vendte den siddende Herre sig om, mens Messingrullerne under hans Skrivebordsstol gav et kort Skrig fra sig.

Han studsede, da han saa den høje, sorte beslørede Kvindeskikkelse i Dæmringen mellem de to store Reoler. Han rejste sig og gav hende Tegn til at træde nærmere.

Hun blev staaende, rørte sig ikke, knugede Hænderne tæt sammen i sin Muffe. Hun mærkede, hvor hendes Fingerknogler knagede.

- De ønsker...? lød en smuk Stemme... den betog Birgitte som Musik. Der laa en myndig Høflighed i den, som imponerede hende. Op mod Sfærer, hvor Mandsstemmer havde en saadan Klang havde hun higet i Drømme efter sin Ungdoms Romanlæsning.

Hun tav fremdeles. Hun længtes efter at høre Stemmen





igen. Den Klang rummede.... ja Dannelse... god Opdragelse... aa, hvem der stadig havde hørt saadanne Stemmer... set saadanne Vægge som her!

- Vil De tage Plads... vær saa god!

Birgitte nød atter Stemmen som en liflig Vin. Men hendes Strube blev straks tør, snørede sig sammen, saa hendes Ord stoppede i den.

Byfoged Bøgedal blev ogsaa lidt løjerlig til Mode. Hvad vilde denne store sorte, beslørede Silkedame ham i den tidlige Morgenstund?

Pludselig saa han en sortbehandsket stor Haand smutte ud af Muffen, gribe om Reolens Kant som en Støtte, hørte saa en tonløs tør Røst sige:

- Jeg kommer og melder mig som Tyv og forlanger at faa min Straf.

Byfoged Bøgedals første Tanke var, at det var et galt Menneske, der stod for ham. De kvindelige Tyve, han havde kendt, havde aldrig set saadan ud. Men gale Mennesker kunde udmærket godt lave Scener af den Art.

Han rejste sig og skød en Stol frem.

- Sæt Dem! sagde han lidt utaalmodig... Maa jeg saa høre, hvad De egentlig vil... Hvem er De? Hvad er Deres Navn?

- Jeg er Grønthandlerske og har Bevilling paa Detailhandel... men...

Byfoged Bøgedal rykkede lidt i sin Stol... Grønthandlerske...? Den kønne Figur i den sorte Silke!

Birgitte blev staaende ubevægelig og sagde:

- Jeg har stjaalet Brænde paa Købmand Ellekildes Plads... der er Vidner paa det... jeg forlanger min Straf.

Byfogden tog sig om sit Overskæg, saa hen mod Birgitte, missede lidt med Øjnene. Hun følte, at han ikke troede, at det var Alvor, eller at han mente, hun havde en Skrue løs.

Hun slog Sløret til Side. Byfoged Bøgedal veg lidt tilbage.

I denne sære Belysning, hvor Gassen hvidglødende kæmpede mod det fattige Dagslys fra den blyfarvede Himmel, gjorde dette blege, kønne uregelmæssige Ansigt en egen Virkning.

Byfogden fandt, at der var Lighed mellem hende og Kvinden paa det store Fotografi, hvis Original bar Navnet "Rembrandts Datter". Han havde en Gang spøgende sagt til nogle Kammerater, som spurgte ham, om han aldrig vilde gifte sig:





- Jo, hvis jeg fandt en, der lignede "Rembrandts Datter", og havde peget op mod det store Fotografibillede over Sofaen i den kønne Dagligstue, han havde i København.

Selvironien lynede op i ham og hviskede:

- Ja, jeg finder vist Rembrandts Datter i et galt Fruentimmer her i denne Ravnekrog.

Efter denne kolde Douche satte han sig atter i sin Stol.

- Deres Navn?

- Jeg hedder Birgitte Korneliussen og er Detail- og Grønthandlerske i St. Olsstræde i Købmand Ellekildes Ejendom. Jeg er født paa Stenbjerggaarden, er Søster til dens Ejer.

Byfogden saa et Øjeblik paa hende. Han sagde høflig:

- Vil De undskylde mig et Øjeblik.

Han gik ind i det forreste Kontor. Birgitte hørte, at han drejede Nøglen af derinde, syntes, at han blev en Evighed borte.

Da han kom tilbage, talte han hurtigere og koldere end før, da han sagde:

- Ejeren af Stenbjerggaarden og Stenbæk Møllegaard og af et Par Bøndergaarde er Deres Broder?

- Ja.

- Hm!... Han vil blive arresteret i Dag for Vekselfalsk. Der er gjort Forberedelser til hans Arrestation paa Køge Marked i Dag. Der er vist noget under Deres Selvangivelse... som nøjere maa undersøges... men, indtil han ankommer her som Arrestant, maa De blive her.

Inden Byfoged Bøgedal havde talt ud, var Birgitte sunken om paa en Stol i Krampegraad og i halv Besvimelse.

- Hvad Pokker skal jeg gøre med hende? tænkte Byfogden.

Birgitte mumlede:

- Jeg vil straks paa Vand og Brød - lige straks. Familjens Brøde maa sones... før faar den lille Therese det aldrig godt.

- Hm! sagde Byfogden, slukkede Gaslampen og sagde venlig:

- Stikker der ikke i alt dette, Frøken, en eller anden Opofrelse for Deres Broder?

- Jeg hader ham, raabte Birgitte.

- Ja, men netop derfor er De vel bleven saa eksalteret, at De... gør et eller andet... usædvanligt; men, siden De møder med en saadan Selvangivelse - maa jeg, inden jeg gaar videre i Sagen, tale meget med Dem.

Birgitte havde aldrig talt med en saa "nydelig og fin Mand". En Dommer! Byens og Kredsens første Embedsmand! Hans





Forgænger var frygtet for sin Grovhed, for sit overfusende Væsen, for sine haarde Inkvisitionsforhør, hvorom der gik mange halvsande Rygter... og nu denne artige og venlige Mand! Birgitte kunde have omfavnet hans Knæ som den bodfærdige Magdalene Frelserens.

Byfogden aabnede Døren til Ekspeditionskontoret, sagde højt og kort:

- Dahl... naa, De er kommen... godt! Jeg har et Forhør af en egen Art. Ingen maa forstyrre mig den første Time.

Han satte sig igen og bød Birgitte sætte sig paa en lille Kanapé lige over for ham.

Nu kom Ærgerrigheden op i hende. Hun syntes, hun skulde fortsætte sin Roman rigtig godt. Hun gjorde det heller ikke daarlig. Hun mærkede ikke det lille fine Smil bag Byfogdens store blonde Overskæg over de dannede Talemaader, hun brugte om sit første Liv og sin første Kærlighedshistorie - "da jeg glemte mig selv i den overstrømmende Lidenskabs Bølger".

Hun mærkede heller ikke, at han blev rørt over det, hun syntes var mindst heroisk, da hun skildrede sit Liv i Butiken og ikke fandt Anledning til at tale dannet.

Hun mærkede endvidere ikke, at han gemte en Latter bag Lommetørklædet, da hun skildrede sin Broders og Jomfru Kristensens Forhold, da hun sank ned fra Pathos til Udtryk som... "og hun var en Taske... et malpropert Fruentimmer... en proper Bondekone vilde have kaldt hende et Svin, rent ud sagt".

Hun fortalte alt - undtagen om sit Forhold til Louis. Ham nævnede hun ikke.

Byfogden sagde, da hun havde endt sin Beretning:

- De vil forstaa, at jeg indtil videre tager Dem under Varetægt.

- Kan jeg ikke straks komme til at udsone min Straf?

- Nej, det kan De ikke.

- Flygte gør jeg ikke. Det giver jeg Dem mit Æresord paa.

Byfogden smilede og sagde bukkende:

- Det er mig lige saa godt som en fangen Officers. Han tænkte:

- Hun er dog gal, stakkels Skind.

Han saa et Øjeblik fast paa hende, tænkte, at der laa et af Naturen vel anlagt Liv, et kønt udkastet Menneskebillede halv ituslaaet. Han sukkede uhørlig, gik saa ud i Ekspeditionskontoret, blev atter længe borte.





Saa kom den Politibetjent, som var Arrestforvarer. Underlig fjollet sagde han:

- Jeg har Ordre til at følge Dem over i et af Hr. Borgmesterens Værelser, men De bliver lukket inde der.

Det var ikke første Gang, at Arrestforvarer Brun rystede paa Hovedet og blev flov over de "kuriøse Methoder, som den nye Byfoged førte ind i Jurisprudensen".

Arrestforvarer Brun havde i sin Ungdorn været Skriver paa et Godskontor, havde taget Præliminæreksamen, men var gaaet rejekt til den dansk juridiske. Han sagde tidt lige over for sin Kollega, den anden Politibetjent, en forhenværende Skomager:

- VilDudisputere medmig, Din Begtygger. Jeg har siddet foran to Professorer ved det grønne Bord i Københavns Universitet, paa Frueplads... og det to gentagne Gange.


XVIII.


Heste-, Kvæg- og Svinemarkedet var længst forbi.

Kun Efterdønninger af det slog gennem Byens Gader: Vogne fulde af fulde Mennesker, der skreg og skraalte Hurra, mens Gnister sprudede forneden af Hestesko og foroven fra Cigarer og Pibehoveder.

Den taagede Frostluft slukkede dem snart, og Mørket lukkede sig hastig over Vogne, Heste og Mennesker. Længe efter gjaldede Raab, rallende Sange, Hvin fra Fruentimmerne paa Vognen.

I Pavserne lød Brummen ude fra Havet som en fjærn Torden, en saare sjelden Gang saas hvide Glimt, som røbede det levende Vand. De sluktes straks.

Tæt uden for Byen, ikke langt fra Markedspladsen laa en Gæstgivergaard. Fra Stueetagens Vinduer skinnede Lys ud og stænkede gule Glimt i det foranliggende Vandingssted - en Dam eller et Gadekær.

Bag Vinduerne klang højrøstede Stemmer, klirrende og klinkende Glas ud i den sorte Aften.

Den forreste Stue var fuld af Mennesker, taaget af Tobaksog Punscheos. Der var ikke til at høre Ørenlyd. Simple Prangere, finere Bønder, mindre Borgere fra Købstaden afhandlede Markedets






Begivenheder, disputerede om, hvorvidt man skulde kalde Markedet et godt eller et daarligt Marked.

Henne fra et Bord hørtes:

- Jeg taler ikke om de fine Heste... Jeg taler om Omsætningen af gode Arbejdsheste.

- Men jeg taler om gode Lødekøer.

- Jeg taler om Svinemarkedet.

Saa løb fine Heste, Arbejdsheste, Lødekøer og Svin ud i en samlet Mudderstrøm af Vræl og Skraal.

Næver slog i Bordet, Øl- og Punscheglas væltede. Indholdet skyllede Aske fra Cigarer og Piber, som var slaaede af eller bankede ud over Bordet, med sig og dannede ækle, dyndede Bække langs dets Flade, mens Ansigter, det ene mere blussende rødt end det andet, dukkede ud af Taagen, naar deres Ejermænd bøjede sig ud over Bordet, og kom ind under Loftslampens Lys.

Henne i en Krog af Stuen var der et mindre Bord. Det laa i Halvmørke, langt til Side for den store Loftslampe. Der sad kun fire Mennesker om det.

Det var Jens Knudsen, en pæn ældre Gaardmand, en Skolelærer og en Mejeriforpagter fra en Herregaard.

Der gik Talen dæmpet, der var Bevægelserne stilfærdige. De fire bøjede Hovederne sammen, naar de talte, ellers vilde de ikke have kunnet høre hverandres Ord. Hovederne laa i en sodfarvet Tone.

Jens Knudsen sagde:

- I kan lige godt sige, hvad I vil; Hans Peter Korneliussen var i visse Maader en "storartig" Mand. I sin Tid kunde han erobre Jord ligesom saadan en gammel Ridder fra gamle Tider.

- Det er en dejlig Ridder, sagde Skolelæreren. Hør, Knudsen, De vil vel ikke sammenligne ham med en af de ædle Ridderskikkelser fra Valdemarernes Stortid.

- Nej... vel... men saa var han en af de Røverriddere, som jeg ogsaa har læst om.

Mejeriforpagteren sagde:

- Nu er der nok saa mange Prioriteter i hans Gaard, at der er en i hver Stue fra Kælder til Kvist og en mellem hver Grøft og Dige.

- Det véd ingen, sagde Jens Knudsen, for han er saa ræveudspekuleret.

Gaardmanden bankede sit Pibehoved ud og sagde :






- Det kan ikke gaa i Længden. Han købte, da Kornpriserne var høje... og han "svidrer" værre og værre. Han er jo aldrig ædru.

- Og saadan som han bar sig ad mod sin stakkels Søster! sagde Skolelæreren.

- Ja, da bar han sig ad som en Snodrik, det er sandt, sagde Jens Knudsen og vred Mund, som havde han sunket noget bedsk... Men var han ikke Matadoren paa Markedet? Sidder han ikke derinde med Hestepranger Forsberg og to af de største Kommissionærer fra Kvægtorvet inde i København og giver dem alt, hvad de vil skylle i sig?

- Ja, sagde Gaardmanden... se... det siger jeg jo ikke noget imod, men... at... jeg tror nok, han bare er Mellemhandler for Forsberg... og de to Stadsheste, de to røde, Hans Peter Korneliussen købte af Forsberg... det var saadan en... Handel... ja...

-Pro forma?sagde Skolelæreren.

- Akkurat s'gu, nikkede Gaardmanden.

- Mon? spurgte Jens Knudsen.

- Han. skal prakke dem paa den unge Proprietær Lysholm paa Kværndrupgaard, for han er hestegal. Ikke, Jakobsen?

Mejeriforpagteren nikkede og fortsatte:

- Saa rider han paa Veksler som bare Satan. Det véd jeg fra Forvalter Ringbergs Søskendebarn, som jo er ansat i Banken i R-.

- Ja, den Sag er bekendt, sagde Gaardmanden. Og de siger... hør lidt!

Alle Hovederne nærmede sig hverandre... røg saa fra hverandre, som om en Troldkælling var futtet op iblandt dem. Deres Profiler tegnede sig nu skarpt som Skyggebilleder.

- Mon... mon... mon? mumlede Jens Knudsen.


Stuen indenfor bag de to Fløjdøre var finere end den forreste.

Der var kun en fem seks Mennesker om ét Bord. I Sofaen tronede Hans Peter Korneliussen, bred og vældig, meget rødere, end da vi sidst saa ham, nu med et Helskæg, der struttede ud som et Tjørnekrat og næsten naaede op til de udvældende lyse Øjne. Den magre Hestehandler Forsberg med sit lille sure Nøddeknækkeransigt, som man skulde tro var gjort af






Gutta-Perka, saa det kunde klemmes sammen fra oven: Pande, Næse, Mund og Hage i en tæt Forening, blev borte ved Siden af den vældige "Knaldproprietær".

Saa sad der Kvægkommissionær Karlsen - som altid med hvid Vest og en umaadelig Gulduhrkæde - han var lige saa tyk, men mindre end Herren til Stenbjerggaard; hans graasprængte Whiskers flagrede som Faner ud i Luften fra de blegfede Kinder. - Fremdeles den lille skægløse Kammerraad, Landvæsenskommissær Møller og Proprietær Strambo til Himmelstrup Mølle, der evindelig smilede ondskabsfuldt og mere sled paa sin Næse end paa sin Mund, naar han talte; saa kom en tavs, afvekslende nikkende og hovedrystende lille Mand, med aabenstaaende Mund, to udstaaende Tænder i Overkæven. Det saa ud, som om de bestandig bed i Underlæben. Han lo ad alt, hvad der blev sagt. Det var en Proprietær paa 150 Tønder Land, han hed Ellingsen. Endelig en middelhøj fedladen Herre med en stor hørblond Knevelsbart, ganske tæt klippet Haar, blegfede, fugtige Kinder, en ret fin Profil, svømmende lyseblaa Øjne, jockeyagtig klædt i brunviolet Fløjel. En Brillantnaal brændte i hans røde Atlaskes Kravat. Det var den mindste Hartkornsbesidder af de tilstedeværende Landmænd, men den højeste Rangsperson. Det var Grev Ahrenfelt, udsprungen af en Sidelinje af et stort Lehnsgrevskab. Født i Holsten talte han Dansk med den holstenske Akcent, som i Kristian VIII's Tid endnu var den herskende i Hofkredse. Han var Kielerstudent og var gaaet rejekt til Forsteksamen. Man sagde, at han havde "ædt" seks Gaarde op, som Familjen havde købt til ham. Bestandig tog hans Hartkorn af i samme Forhold, som hans Fortæring af bajersk Øl tog til. Det hed sig, at den var stegen til 30 Halvflasker i Døgnet. Ellers en bundgodmodig Fyr, hvis Adelsblod kun kom i Kog af og til, naar han efter Markeder, Dyrskuer og deslige Fester paa Gæstgivergaarde, ved Spillebordet eller paa Keglebaner havde læsset for megen Ekstrafortæring oven paa sin sædvanlige Ølsøjle. Da yppede han Klammeri, sloges stundom; stundom sejrede han, stundom fik han Prygl; men, enten han var Sejrherre eller besejret, drak han hen paa Morgenstunden Forlig med Fjenden og erklærede, at enhver Mening kunde jo være god for sig. Han havde et Par Gange faaet Prygl af Hans Peter Korneliussen, var siden en af hans bedste Venner. Hans Peter Korneliussen havde købt hans næstsidste Gaard.

Maaltidet var endt. Men endnu stod paa Bordet et halvtømt






Fad med forloren Skildpadde, en rød Oksemørbrad svømmende i Blod paa Fadet, en Dyreryg, den sidste tæt afskrabet paa hver Rygknokkel, hvert Ribben. Ølflasker, Sodavandssiphons, Kognaks-og Brændevinskaraffer, Rødvins-, Sherry- og Champagneflasker, Glas af forskellig Størrelse og Form, staaende, liggende, tomme, halvfulde, hele og ituslaaede, fyldte Bordet, hvis Dug var stribet, spættet af gule, hvide og røde Søer og Aaløb.

Man var midt i en Disput. Proprietær Ellingsen havde udtalt pessimistiske Anskuelser om det danske Landbrugs Fremtid, som truedes af den amerikanske Konkurrence.

En Tidlang havde man snakket i Munden paa hverandre. Hans Peter Korneliussens store Kæver havde dirret bag Skægget, hans Øjenbryn havde trukket sig sammen som Uvejrsskyer. Pludselig slog han Greven paa Skuldrene, saa det klaskede; Greven sagde: Naa da,doucement, kære højstærede! Hans Peter Korneliussen brølte med en Røst saa vældig, at den lille Hestehandler Forsbergs Næse og Hage var ved at støde sammen paa Grund af Virkningen paa hans Nerver, og Kammerraad Strambo til Himmelsrrup Mølle saa op efter den gamle Glaslysekrone i Loftet, for han syntes, dens nedhængende Dupper slog sammen.

- Sludder og utidigt Vrøvl! Før gaar hele Grejen, hele Landet ned paa Havets Bund, end vor Jord mister sin Værdi.

Han fejede en Del Glas til Side med Armene, de tumlede og ravede, nogle faldt klirrende paa Gulvet.

Proprietær Ellingsen var den eneste, der ikke blev imponeret af Røstens Bulder og Brag. Hans Hugtænder sad ubevægelige i deres Stilling.

- Hm... vi søger dog alle nye Prioriteter, peb han.

- Jeg, den onde... jeg søger ingen nye, raabte Hans Peter Korneliussen... Hvad hvisker De Greven i Øret, Ellingsen? Spiller nogen fordækt her, saa kan han for mig vælge Vindue eller Dør, jeg er Mand for at befordre ham ud ad hvilket Hul, han finder for godt.

- Hm... hm, Korneliussen! peb Ellingsen nu mellem Hugtænderne med hvislende Bilyd, naar De er fuld, glemmer De Logiken.

- Der er noget i det, relatif Sandhed, som han sagde, Professoren i Kiel, hører De, go'e Korneliussen, sagde Grev Ahrenfelt og lagde sin lille hvide Haandflade oven paa Hans Peter Korneliussens Mellemhaand, der var som et stift stoppet Hynde... En Diskussion skal have et logisk Præk.






- Holdt Greve... giv los... giv los! Jeg vil vide, hvad Ellingsen hviskede Dem i Øret.

- Jeg sagde bare, sagde Ellingsen, at De ingen Prioriteter søgte - hæ... fordi De ingen flere kunde faa.

- Naa saa det sagde De...?

Han rejste sig, bøjede sig truende hen mod Ellingsen, der blev rolig siddende og fæstede sine Øjne stift imod ham fra sin Plads i Skyggen, smaa, stikkende som et Firbens.

- Jadetsagde jeg... Slaa kun, Korneliussen!

- Det nedlader jeg mig ikke til, for saa masede jeg Dem, og det var Synd for Deres Kone og Børn, sagde Hans Peter Korneliussen med en raa Latter.

- Ja, hvem skulde saa skrive under paa Deres Veksler, Korneliussen?... C. F. Ellingsen...? Det Sving under Navnet... bag efter og neden om n'et... det er svært at gøre efter.

Det var, som en isnende Luftning gik gennem Heden, Tobaksosen, Spiritusdunsten. Man vilde have kunnet høre en Myg flagre i et Par Sekunder. Blikke rettedes paa skraa fra Korneliussen til Ellingsen, fra Ellingsen til Korneliussen. Den sidste var karmoisinrød i Ansigtet, hans Læber dirrede apoplektisk, hans Øjne blev brustne som paa et Lig.

Greven brød først Tavsheden.

- Lad os immer være noble i Diskussionen, mine Herrer!... Korneliussen har dog købt den fineste Hest paa Markedet af den gode Hr. Forsberg der... og deres Lidkøb var jo doch Introduktion til dette højst behagelige Symposium, hvorved vi alle hidtil har glædet os i Gemytlichhet og Sømmelichhet. Jeg véd, gode Venner, at Tiderne er vanskelige; men, naar man kan køpe saadanne en Hest... och ride den til... for det kan vor Ven Korneliussen... saa bliver man ikke Græsrytter paa nogle Veksler... for uprichtig taltentre nous... dem rider vi jo alle paa mer eller mindre.

- Naar skal De tage den røde Vallak igen, Forsberg? sagde Ellingsen. Hi-hi-hi!

Ellingsen vilde have købt Hesten, men Hans Peter Korneliussen havde gjort et højere Bud. Forsberg snærrede med Næse og Hage, men sagde ingen Ting. Ellingsen slap ikke Øjnene fra Hans Peter Korneliussen, som sad tilbagelænet i Sofaen. Han havde knappet Vesten op. Bag den stivede Skjorte arbejdede hans Bryst som en Blæsebælg.






Atter gik et koldt Drag gennem Stuen. Ellingsen fik mere og mere Mod, slap et Øjeblik Korneliussen med Øjnene og lod dem glide om paa de andre.

- De talte godt, Hr. Ahrenfelt! sagde han og nikkede til Greven.

Greven fór op som stukken af en Bi, tog Signetringen med Vaabenet af sin Ringfinger og beredte sig til at give Ellingsen en Lussing. Ellingsen fik i en Fart Haanden ned i og op af Lommen. En Kniv blinkede i den. Greven fandt det rigtigere at gaa Parlamentarismens end Selvtægtens Vej. Han sagde:

- Hr. Kammerraad! De er foruden mig den eneste Rangsperson (Kammerraad Strambo rettede sig i Sædet, skrabede med Stolen, saa han vækkede Kvægkommissionær Karlsen, der længst var falden i Søvn). Jeg siger: Naar man har været i so nær Berøring med Folk, som jeg har været med Korneliussen, saa har Korneliussen Lov til at sige Ahrenfelt til mig, Hr. Karlsen kender jeg ikke, och Hr. Ellingsen ønsker jeg ikke at gøre nærmere Bekendtskab med... af Dem kan jeg fordre, at De kalder mig Hr. Greve, Dem Hr. Kammerraad, giver jeg Ret til at kalde mig Grev Ahrenfelt, men den, som kalder mig Hr. Ahrenfelt, ham kalder jeg en Flab.

Ja, ja, ja, ja...Hr. Greveda, grinte Ellingsen... godt Ord igen... jeg vilde bare sige, at det, De talte om med Vekselrytteri, det kan have sin Rigtighed.

- Nødvendigt i Handel og Vandel, lød Kvægkommissionær Karisens Røst som ud fra en Tøndes Dyb.

- De sagde det forsonende Ord, sagde den fredsommelige Kammerraad og rystede Karisens Haand over Bordet saa kraftigt, at Kommissionærens Guldkæde dansede derved. Bliv saa gemytlig igen, Proprietær Korneliussen! Saadan som De plejer van.

Hans Peter Korneliussen rejste sig - blussende, svedende. Nu lynede hans Øjne, og, mens Fraaden løb fra hans Mundvige ned i det store Skæg, rejste han sig, hug i Bordet og raabte:

- Jeg skal den onde osv. vise Jer, at jeg ikke er bange for at give saa meget Champagne, at alle, der er paa denne Beværtning, skal kunne fylde deres Støvleskafter med Champagne, og der endda kan blive noget til Hønsene i Morgen... Greven, Du og jeg - vi er ved at blive Venstremænd, folkelige Mænd - ikke, Grev Ahrenfelt?

- Jo, jeg finder, at Adelen er noget utgjort... men






privatim och indifidualiter - kan man nok holde paa Traditionen, sagde Greven.

- Ja vel... altsaa Dørene op til den anden Stue og... Champagne! - Champagne til alle Bøndersnuderne derinde! Jeg vil være folkelig... den onde...

Han fór op, og i Opfarten væltede han nogle flere Glas; han traadte paa Skaarene, saa de knasede, tumlede sig fremad som en Elefant, sparkede Stole til Side, slog Fløjdørene op paa vid Gab til den anden Stue.

To Taagestrømme mødtes hvirvlende. Ude i den forreste Gæstestue gloede en Del forbavsede Øjne i ildrøde Fjæs gennem Taagen ind mod den fine Stue. Hans Peter Korneliussen stod skrævende i Døren med en Haand støttet mod hver Karm og raabte paa Gæstgiveren:

- Karl Andersen! Ka... rel Ander... sen! Kan Du høre, Din Oddert!... Op med hele Dit Lager af Champagne... Sover Du?... Hvor er Overslaven? for D'ævlen! Hvad hedder han?

Som skulde den sprænges, stod Huden over den rislende Pande; Tindingeaarerne svulmede i blaa Zigzaglinjer. Korneliussens højre Haand greb ned i Bukselommen, tog en Bunke Sedler op, rystede dem saa ud mod Stuen som en Fane.

Ingen rørte sig. Der var Dødsstilhed.

Ellingsens Ansigt med de to gule blinkende Tænder dukkede frem under Hans Peter Korneliussens venstre Albue, som denne støttede mod Dørkarmen. Et Nik fra hans lille spidse Hoved gjorde Tegn til en i den forreste Stue.

Fra den mørkeste og fjærneste Krog af den almindelige Gæstestue bryder en Mand i Slagchenille og med lodden Hue frem gennem Taagen. Efter ham følger to Mænd med blanke, gule Knapper i de underste Frakker bag de tilbageslaaede Kavajer.

I et Nu kom alle Hovederne i Bevægelse, nærmede sig sammen som Faars i Uvejr.

En Del kendte anden Fuldmægtig Momme fra Byfogedkontoret i R.; alle kendte den ene Politibetjent fra Markedsbyen, nogle Politibetjenten fra R.

Den store glatbarberede Fuldmægtig Momme gik med sit Politiskilt løftet hen mod Korneliussen og sagde med juridisk Højtidelighed:

- I Lovens Navn... jeg arresterer Dem. Her er Ordren. Han løftede et Papir op imod ham.






Hans Peter Korneliussen stod stiv og ubevægelig med de mange Sedler sammenkrammet i Haanden.

Han gjorde en Grimace, som vilde han smile, rullede Sedlerne sammen til en Klump og stak dem i Lommen, styrtede sig saa som en vild Tyr med Panden mod Fuldmægtigens Bryst. Men en greb ham bagfra i Frakken... det ene Skøde sagde Ratsch - og blev revet af... Ellingsen var falden ham i Ryggen.

Hans Peter Korneliussen var snart overmandet af de to Politibetjente og et Par haandfaste Mænd. Nu stod han rolig, men hans Mund stod i Skum, og hans Øjne var underløbne af Blod.

Fuldmægtig Momme hviskede til ham:

- Det er fem Veksler... hverken Proprietær Ellingsen, Gæstgiver Andersen her eller Købmand Bay i R. vedkender sig Navnene bag paa... Følg nu godvillig!

Som adspredt lod Hans Peter Korneliussen sig føre gennem den lange Stue, mens hans Blikke bestrøg de mange Ansigter. Da mødte han et med Taarer i Øjnene, og i det Øjeblik, han saa paa Ejermanden, brast han ud i en snøftende Hulken, saa i en høj Barnegraad. Det var Jens Knudsens skikkelige, grimme Ansigt.

- Farvel, Jens, stammede Knaldproprietæren mellem Tænderne... tag Dig af de fire røde, den store Tyr, Du véd... og Du... af Søster Birgitte... Saa ad Helvede til, Fuldmægtig! Jeg er til Deres Disposition.

Han vendte Hovedet mod Ellingsen, gjorde et Ryk i Politibetjentenes Arme, som vilde han styrte sig hen mod den lille Proprietær; men han tog sig i det og sagde hen mod ham:

- Der var en Tid, jeg skrev under paa Dine Veksler, Din Kæltring... og, da jeg ikke vilde mere... saa gik jeg alligevel ikke fra det Navn, der stod bag paa, hvor skidt det end var gjort. Nu er de indfriede... Fanden hytter nok sine.

En lukket Vogn holdt udenfor. Hans Peter Korneliussen steg blid og føjelig ind i den. Tre Mænd fulgte ham. Og i den kulsorte Nat under snefogvarslende Storm piskede Kuskene paa Hestene, og ad den brede Chaussé røg Vognen afsted.

Efter denne Katastrofe afhandledes Hans Peter Korneliussens Egenskaber vidt og bredt i Gæstgivergaarden. De fleste vidste ikke alt det onde, de skulde sige om ham. Da slog Jens Knudsen til Lyd. Han nød Anseelse som lokal Politiker. Han sagde:

- Det er pænest ikke at skælde ham ud nu, da alt ramler






sammen om ham. Jeg har tjent ham, og han var i mange Maader et Bæst. Men véd I hvad? Der var, saa at sige, en farlig Masse forfærdelig Damp inden i ham. Og ser I, hvis denne, saa at sige, Naturkraft ved Opdragelse og Moral og saadant noget var tvunget til at virke, hvad man kalder rasjonelt, se saa kunde han have gjort lige saa megen Nytte som Lokomobiler paa store Gaarde.


XIX.

- Men, gode Frøken, hvorfor vil De absolut have den Sag frem? Jeg har talt baade med Hr. Lenoir og Hr. Ellekilde i Dag. De vil slet ikke have den frem. Har De ikke Raad til at betale for det Brænde, saa kan De faa Pengene hos mig. Det er dog latterligt, at De selv vil sætte en Plet paa Dem for saadan en Ting. Oprigtig talt, jeg tror ikke, De var ved Deres fulde fem, da De gjorde de Nattevandringer.

Det sagde Byfoged Bøgedal om Aftenen i sit Kontor til Birgitte, som han havde budet til Sæde i Sofaen.

- En Plet, sagde hun. Mit Liv er plettet. Det véd De jo.

- Byfogden trak paa Skulderen og mumlede med et lille Smil:

- Gud hjælpe os allesammen! Vi er alle plettede.

- Ja, men et Fruentimmer!

- Hm, sagde Byfogden, han vilde have sagt, at det i Grunden kom ud paa et, men tog sig i det og tav. Han tænkte:

- De fornuftigste Ideer kræver den højeste Dannelse for at blive forstaaede.

Han sukkede og sagde:

- Skal vi saa lade, som den Brændehistorie var forbi?

- Nej.

Flere Gange i Dagens Løb havde Byfoged Bøgedal holdt et venskabeligt Forhør over Birgitte. Han havde et Øjeblik troet, at der laa noget interessant psykologisk og juridisk bag Sagen, en dyb Sammenhæng mellem Broderens og hendes Forbrydelse. Birgitte havde ved korte og klare Svar, ved Redegørelse for hele sit Liv overbevist ham om, at det ikke var Tilfældet. Han syntes





saa godt om hende, at han gerne vilde frelse hende ud af den Historie, som han nu var sikker paa var Frugt af Eksaltation eller Hysteri.

- Ja, men naar jeg nu ikke vil forfølge Sagen, min gode Frøken ?

- Det kan jeg vel tvinge Dem til.

- Vel muligt, men hvorfor staar De saa haardnakket paa det?

- Fordi min Familje er Forbrydere. Naar jeg tænker over alt, hvad jeg kan huske, og som jeg i sin Tid aldrig tænkte over, saa har de bedraget sig Jord til, snydt, naar de købte Heste og Køer, snydt Husmænd for Dagløn, jaget fattige Inderster ud af Stuerne, naar de ikke kunde betale deres Smule Leje... og de er aldrig, aldrig blevne straffede. Nu falder Straffen over min Broder Hans Peter, som Hr. Byfogden har ladet arrestere. Men jeg vil heller ikke gaa fri. Hans Peter staar ikke til at redde, det ser jeg nok; men, kommer han i Tugthuset, saa viljegpaa Vand og Brød... Al Skyld skal sones... det véd jeg... al Skyld skal hævnes. Sker det ikke med mig, kommer det til at gaa ud over den lille Therese en Gang. Lad hendes Morbroders og hendes Moders Skæbne advare hende!

Byfoged Bøgedal tænkte: Hm... hun siger al Skyldskalsones... hm,"denn alle Schuld rächt sich auf Erden."Han spurgte Birgitte:

- Har De læst... meget?

- Ja i den Tid, jeg var hjemme paa Gaarden.

- Goethe f. Eks.?

- Jeg véd nok, hvem det er, men jeg var doven, den Gang jeg skulde lære fremmede Sprog, og jeg tror heller ikke, at Guvernanten kunde dem.

- Det er rimeligt nok. Men det - at al Skyld skal sones - det har De vist trukket ud af Deres Læsning.

- Ja-a-a. For det, jeg har set og hørt til daglig Brug... og saadan levet mellem - det kunde virkelig ikke lære mig andet end noget meget simpelt. Nej, det er de ædle Mennesker fra de gamle Tider hos Ingemann og Ewald, der har lært mig bedre Tanker.

Hun standsede. Hun følte sig undselig over, at hun havde talt saa aabent til denne fremmede Mand. Saadan havde hun aldrig talt, ikke en Gang med Qvist eller Louis. Hun saa paa Byfoged Bøgedal.





Hvor havde den Mand været rar og god mod hende! Hvor saa han smuk og klog ud! For første Gang saa hun op til dem, der stod over hende, uden at Misundelsens Slør laa imellem. For første Gang saa hun det, man kaldte den højere Dannelse, give sig Udslag i fin Forstaaelse, i venlig Imødekommen. Denne stille Mand, med den kønne dæmpede Røst, han, der maatte vide og forstaa saa meget, han, hvis Fange hun havde gjort sig til, han talte med hende, som var hun hans lige. Hun kunde have omfavnet og kysset ham... Havde hun truffet ham, mens hun var ung, køn og ren! Ja, hvad havde det nyttet?

Byfogden faldt ogsaa i Tanker en Stund, rakte hende Haanden og gik. Et Øjeblik efter kom Raadhustjeneren og bragte hende nogle Bøger fra ham.

Byfoged Bøgedal sad foran sit Skrivebord.

- Hm! Den underlige mystiske Tro paa, at Straffen, rent ideelt talt,maafølge Brøden! Hvem er saa sikker paa det nu, som hun? Det gammeldags Begreb om det tragiske! Kavsalnexus mellem Thyestes's Maaltid og Agamemnons Drab! Hm, hm! Naa ja, Kæmpeviserne sank fra Højenloftssalen ned i Borgestuerne... saa fløj de op igen i nyere Literatur... Kristendommen er ved at gøre den samme nedadgaaende Bevægelse - hm! Skulde disse rent idealistiske Forestillinger, som Hellenismen og den har tilfælles... skulde de en Gang faa en Renæssance? - Det Pigebarn tror paa en logisk-ethisk Verdensorden saa fast som mange tragiske Poeter, mange gamle og nye Filosofer!... Hm... hm! de Ideer, som er traadte ud i Trivialitet af Filosofers og Poeters Fusker-Epigoner - indeholder de ikke et Næringsstof, som der skal tages dagligt Brød af for mange kommende Slægter!... Hun er egentlig smuk endnu! Havde en truffet hende for ti Aar siden, mens hun var bøjelig og "entwickelungsfähig"... og en selv var... var en Nar med Illusioner! Ha, ha, ha! Sikken et Tankeeksperiment, gamle Henrik Bøgedal!

Han brast ud i høj Latter, gav sig til at gennemblade nogle Akter og sænkede sig i sit Arbejde. I et Par Timer løb Pennen rask over Papiret. Han følte sig saa frisk og arbejdslysten. Han aandede i Dagens Arbejde som i et frisk Bad efter en hed Ørkenvandring gennem abstrakte Tankers Land... Hvad var det Uhret slog?

Ti... Hvad? - Er Vognen ikke kommen med Arrestanten? Det var dog underligt. Det var jo aldeles sikkert, at han vilde





tage til det Marked - det havde han fra Proprietær Ellingsen, som meldte, at Hans Peter Korneliussen skrev eller lod skrive hans Navn efter paa Veksler, som løb om... nogle var alt i Byfogdens Værge... Og Momme. Han drak jo nok lidt vel meget til sine Tider, men, naar der var Tale om Arrestationer, var han den sikreste af alle og havde ligesom Henrik i den politiske Kandestøber lige fra Barn glædet sig, naar han saa Folk blive trukne i Arrest.

Skulde Arrestanten være undsluppen ham paa en eller anden Maade? Han havde jo faaet Telegram i Middags fra Momme, at han grasserede paa Markedet og ikke lod til at ane noget.

Byfoged Bøgedal gav sig atter til at arbejde. Klokken slog elleve. Han tænkte paa Birgitte i den løjerlige Varetægtsarrest i et af hans ubrugte Gæsteværelser. Havde han ikke gjort en Dumhed? Vilde det ikke være "gefundenes Fressen" for alle Byens Vrøvlehoveder, hvis Tal varlegio?

Hvis nu Arrestanten ikke kom! Skulde han lade Birgitte flytte over i en Arrest paa Raadhuset... nu om Natten? Det var Synd, for saa maatte hendes Sag jo sættes i Gang.

Han lagde Akterne til Rette, tændte en Cigar, gik op og ned ad Gulvet, standsede af og til og saa paa Søjlerne fra Forum Romanum, paa Peterpladsens Portiker, paa Scuola di San Rocco fra Venezia... sukkede, ønskede sine Kandidat- og Rejseaar tilbage, følte sig som Akillevs i Skyggeriget, mindedes Dødningens Ytring til Odyssevs, at han hellere vilde være en Daglejers Daglejer under Solens Lys end Drot over Skyggerne i Hades... "Rektoren" havde jo ved Gildet paa Kongens Fødselsdag udbragt en Skaal for "den lokale Konge, Kommunens Underdrot, den tro Undersaat, den fornemste i denne Sal, Borgmester Bøgedal. Da var det løbet ham koldt ned ad Ryggen af Væmmelse; han kunde have spyttet Taleren mellem Brillerne til Tak for hans Fjæsk. Men han maatte takke høflig for Skaalen.

- Det er dumt, jeg ikke har giftet mig for længe siden, saa var jeg vel bleven lige saa lykkelig troende paa min Værdighed som...

Navnene paa et Par samtidige, der ogsaa var blevne Byfogder og Borgmestre, faldt ham ind.

Tys... nu lød Vognrummel! Den kom nærmere og nærmere, standsede foran Døren. Han rullede Gardinet op.

Tæt uden for Huset stod en Gaslygte, som samlede sit Lys ned over Vognen.





Hvad var det?

Byfogden saa tydelig at Ruden var itu, saa Momme og hans to Hjælpere stige ud, ludende, duknakkede.

Han tøvede lidt. - Nej, der kom kun de tre... Altsaa ingen Arrestant.

Utaalmodig fór han ud i det forreste Kontor, der var tomt, skruede Gaslampen over Pultene op. Imidlertid bankede det paa Døren.

De tre, der traadte ind, saa ud, som havde de ligget i et Dejtrug. Det var Vejdynd eller Ler, der laa over dem i store Flager.

Følgende fremgik af det lange Forhør, Byfogden holdt over de tre Mænd:

Fangen havde siddet roligt og pænt i Vognen, endog spøget med Momme, drillet ham lidt, sagt, at han skulde være fri i Morgen; det hele var bare Ondskab af Ellingsen. Momme havde snildelig snakket ham efter Munden og ladet, som om han mente det samme. Det gik helt gemytligt, mente de alle.

Saa vidste Hr. Borgmesteren maaske, at der midt paa Landevejen, en halv Mil fra denne herre By, var en meget lang Bakke. Naar Momme skulde sige sin oprigtige Mening, saa var det jo ikke umuligt, at de var faldne lidt hen - ikke i Søvn, men i Tanker.

Ratsch - Døren ryger op, Ruden klirrer, Skaar falder raslende til alle Sider... Ude var Hans Peter Korneliussen. Men vi var ligesom Maarkatte... ude efter ham i lynende Fart... han der, Politibetjenten, havde flere Gange fat i hans Ærme og hans ene Frakkeskøde, men han var jo forfærdelig stærk. Jeg var naturligvis Leder af Truppen og raabte: "Tag Jer i Agt for Grøften... Ja vist! I deres Embedsiver havde de glemt den.... Pjask, der laa de. Op igen paa den anden Side."

De havde endnu i Mørket set den store, brede Skikkelse ikke langt fra dem; "men da, Hr. Borgmester, da maatte jeg raabe: "Holdt for Satan... husk paa Mergelgraven!" "

For Hr. Borgmesteren huskede muligvis, at nedenfor Bakkens bratte Affald mod Marken laa en dyb Mergelgrav, hvori allerede, mens Momme havde fungeret, tre Piger havde druknet sig af ulykkelig Kærlighed... det var lige forbi den Mergelgrav, at Vejen drejede til Stenbjerggaard, og Mergelgraven laa paa Hans Peter Korneliussens Jord.





Plask... aa... som om en Møllesten var falden i Vandet. Det maatte have sprøjtet op som Ildgnister, for Momme havde hørt det sprøjte.

"Men jeg indsaa jo straks min Embedspligt".

Tilbage til Vognen! En af dens Lygter blev tændt. De tre Rettens Mænd famlede sig ved Lyset ned til Mergelgraven. "Det var som en uhyggelig spændende Roman, Hr. Byfoged." Det var en Gliden, en Holden sig fast ved Stene... Ja, hvordan den fremmede Betjent fik reddet Lygten... Gud véd det? "Men vi slap da ned med Livet, men var lige kloge, for Lygten lyste ikke ud over Vandet. Vi kunde slet ingen Ting se. Vi fór om, purrede nogle Husmænd op... de staar nu og fisker i Mergelgraven... men vi maatte jo hertil for at gøre Melding."

Byfogden fór op, skældte ikke, men gav hurtige Ordrer: Bud til Distriktslægen! Han selv, Byfogden, vilde køre med - og saa øjeblikkelig afsted... Damen deroppe paa Gæstekammeret maatte bevogtes. Det kunde Momme gøre. Borgmesteren vilde have første Fuldmægtig med.

Utaalmodig gik han op og ned i Værelset. Det varede længe, inden han kunde faa sin Ordre udført, thi, Distriktslægen var kørt paa Landet til en Barselkone, saa maatte en af de praktiserende Læger hentes. Klokken var fire om Morgenen, før Byfogden og Følge kom afsted.

Det gik saa afsted i Vintermorgenens Mulm, der begyndte at opløse sig i en fintfygende Sne.

Man naaede Bakken. Paa Kammen steg man af. Jo - der var Lygter dybt der nede - røde Blodpletter med Stænk efter paa kulsort Grund. Kusken tændte de medtagne Lygter, en til Byfogden og hans Fuldmægtig, en til Lægen, en til hver af de to Betjente, Langsomt bevægede de fire svagt dirrende Lys sig ad Vejen ind over Marken, ad Skrænten opad, end langsommere ad Skrænten nedad, thi de, der bar Lygterne, gled i det fede vaade Ler.

- Byfogden fra R- med Doktoren! raabte Bøgedal.

- Her er Sognefogden fra Sigerslev, lød det appelmæssig dernede.

- Er Liget fundet?

- Ja... lige nu, Hr. Byfoged!

Mændene fra Købstaden stod endelig ved Randen af den dybt liggende Mergelgrav. Over det sorte Vand dirrede brandgule Striber paa kryds og tværs af de mange Lygter.





I det vaade Pløre knælede Sognefogden fra Sigerslev, en ældre Bonde. Ved Siden af ham sad en gammel Indsidder paa Hug med en lang Brandhage i Haanden.

- Det var lige godt mig, der fik fat med den Krog... og det er kun smaat for mig.

- Hm, sagde Byfogden. Gør mig nu den Tjeneste, Folk, at tie ganske stille!

Forinden havde de bandet og sagt sjofle Vitser... om de kunde fange den store Gedde... at den, der fangede den, lige godt havde tjent en Bajer med en Snaps til osv.

Var det blot den guldsnorede Kasket, der frembragte en artig Tone? Det var ellers en oppositionel Egn, der ikke holdt meget af sine Embedsmænd. Var det snarere denne dannede Stilfærdighed, den alvorlige Venlighed, som altid ledsagede Byfoged Bøgedal?

Han sagde:

- Tak til alle dem, som har hjulpet her! Vil Sognefogden foreløbig dele en Tikroneseddel efter bedste Skøn... Ingen Tak! Blot stille, kære Folk!

- Det er et farligt kønt Mæle han har; det er meget pænere end Præstens i Terslev, hviskede Indsidderen til en Husmand.

- Det er en Mand, som har noget bag sin Guldkasket, hviskede Husmanden igen.

- Hvis nu Doktoren vilde være saa god, saa maa vi se paa Liget... Vil de andre Folk være saa venlige at lyse op, alt hvad de kan.

- Se, hvor nysselig han taler til simple Mennesker, hviskede atter Indsidderen.

Sognefogden hørte det og sagde:

- Derfor kan Spidsborgerne i R- heller ikke lide ham. De vil have en Stud. Det er de vante til.

En Krands af Lygter bøjede sig ned over den store livløse Masse, som laa lidt paa skraa op ad Skrænten.

Levret Blod rislede ud af et Saar i Tindingen, ned ad det store Skæg, der var filtret af Blod.

Alle bøjede sig ned over det blege Hoved med de vildt opspilede Øjne.

Der hørtes en skrattende Lyd af en Kniv, der sprættede op, eller af en Saks, der klippede.

- Det er Doktoren, der er ved at snitte, forklarede Husmanden Indsidderen.





Lygteflammerne slog op og ned, frem og tilbage bag ved Glassene. Der kom Hvin fra Luften. Sneen fulgte straks fygende efter henover de levende Hoveder og det store døde, blodige Ansigt.

Det sidste blev skjult, mens Lægen bøjede sig over Liget.

- Der er en Fraktur her, sagde han, henvendende sig til Byfogden... her i Kraniet oven over det venstre Øre... her... Hovedet er knust i Faldet.

- At han skulde ende i sin egen Mergelgrav! hviskede Indsidderen til Husmanden.

- Ja, det er rigtignok et Bevis paa, at der er en Gud til, som straffer Synderne efter sit Velbehag, svarede Husmanden ligeledes hviskende.

- Det var lige godt en stor Mand, Hans Peter Korneliussen, baade paa Aktioner*), ved Hesteprang... og paa Dyreskuer... se... men hvad nytter det hele til?

- Næ-æj, svarede Husmanden adspredt... Se, Byfogden tager selv fat paa ham.

Byfoged Bøgedal havde allerede erfaret, hvor nødig visse Folk rører ved et Lig. Han havde løftet det blodige Hoved, Lægen tog et Tag ved Skuldrene. Saa syntes endelig de andre, at de maatte hjælpe til.

Det holdt haardt at faa det svære Legeme baaret op ad den slibrige Skrænt, mens Sneen slog i de bærendes Øjne som Piskesnærte. Byfogden holdt ved, skønt Sveden haglede ned over hans Pande.

Det imponerede Folkene, "at han ikke holdt sig for god til noget. Det var en Mand, som maatte forstaa sine Ting".

Endelig gik det afsted med den lukkede Vogn. Byfoged Bøgedal kendte af Birgittes Fortælling, hvorledes det stod til paa Stenbjerggaarden, og havde beordret, at Liget foreløbig skulde lægges paa Købstadens Lighus.

Bønderfolkene stod med deres Lygter og saa efter den bortkørende Vogn, hvori Sognefogden ogsaa havde taget Plads.

Indsidderen sagde:

- Lad nu Hans Pæter have været den uvane Tyr, han var... han kunde godt faa i Sinde at smide en Daler ud til en fattig Mand, naar han kørte hjem fra Marked og var fuld af rigtig gode Drikkevarer.

*) Auktioner.





- Han var værst mod sig selv og sine egne, sagde Husmanden.

- Han var ikke god at tjene, bemærkede en tredje, som havde været Karl paa Stenbjerggaarden.

- Han var farlig paastaaelig efter Jord, sagde en anden Husmand.

- Det er ikke værd at tale ondt om ham, sagde første Husmand, siden han har straffet sig selv efter Vorherres Befaling.

- Nej, naar det er gaaet saadan til, sagde Indsidderen... og det er det vel, saa kan en anden lige saa godt holde Gabet i om det.

- Efter dette herre vil jeg godt til Alters paa Søndag, sagde Husmanden. Vil I med?

- Ja, det kan vi vel nok blive enige om, mumledes der fra flere.

Nu, da alt var forbi, lagde der sig en Art religiøs Rædsel over de fattige Folk, som duknakkede, med Høtyve og Brandstager paa Skuldrene gik hjem i Mørke og Snestorm, mens det lysnede smaat fra Øst.


XX.

Det var knap morgenlyst, da Byfoged Bøgedal kom hjem. Han traf straks anden Fuldmægtig, Momme.

Momme var vant til en vis Gemytlighed fra sin forrige Principal, naar han havde været paa natlige Ekspeditioner. Han forudsatte, at Byfoged Bøgedal havde opmuntret sig paa en eller anden Maade, og bredede sit Ansigt ud til et Grin.

- Jeg har holdt Riddervagt som Karl af Rise i Sorø Kirke, sagde Momme og pegede op mod Trappen... Damen er i Behold... og...

Han forstummede, da Byfogden ganske tørt sagde:

- Saa har jeg ingen Brug for Dem før Kontortid.

Momme gjorde endnu et Forsøg paa at faa sin Principal kordialt stemt:

- For man er jo ridderlig, Hr. Byfoged!

Momme mødte et saa fremmed Blik, saa koldt, saa uforstaaende, at han gjorde en klodset Hilsen og gik ud ad Døren, dybt





sørgende over, at nu var det aldeles forbi med den gamle Gemytlighed paa Byfogedkontoret i R-.

Han mumlede, da han passerede Ekspeditionskontoret og Gangen:

- Det kommer af, at han ingen Rel'ion har, den gode Byfoged. Det véd jeg fra Folk inde i København.

Bøgedal lagde sig paa sin Sofa i sit Kontor. Han havde været kold og rolig, mens han havde besørget sin natlige Forretning. Nu først kom Sindsbevægelsen. Han kunde ikke sove. Det blodige Lig i Lygteskinnet, i Snefoget, Billedet af Birgitte... et udskaaret Stykke af Livets Sorg, Last, Elendighed og Smerte lagde sig som en Mare paa hans Bryst. Han havde læst om og tænkt over langt større og mere gribende Ting - men det, han havde set og hørt med egne Øjne og Øren... han, den dannede Mand, en Afstandsbetragter af det onde og hæslige i Livet - Beundrer af de moderne Skildrere af sligt - han sank sammen under Byrden af det sete og hørte. Stærke Efterdønninger af al hans Læsning - lige fra Oidipus's Straf i den nedsablende Skæbnetragedie ned til Gervaise og Nana i Zolas Bøger - alt det ilede gennem hans Fantasi og eggede hans Tanke.

Det var vel ikke længe, han havde slumret eller sovet, da han sprang op fra sin Sofa med Birgittes Billede levende i sit Minde.

Han gjorde omhyggeligt Toilette. Klokken slog otte. Han var ikke helt sikker paa sig selv.

- Mon jeg kunde begaa en Dumhed - blive sentimental... gøre noget (han brast ud i en kort Latter)... som, ak ja! - ganske vilde kompromittere mig som Øvrighedsperson og Dommer?

Han rullede sit Gardin op, og det iskolde Lys fór ind gennem Vinduet. Han smilte bittert og sagde halv højt:

- Ingen er mere komisk end en officielt stemplet Alvorsmand! Men man skal jo gøre det Arbejde man faar Gage for.

Et Øjebliks Udslag af et ungdommeligt, studenteragtigt Galgenhumor! Saa en Følelse af, at her foran ham noget, han skulde og maatte klare - en Embedspligt, og en Menneskepligt, der ikke laa hans Hjærte fjærnt endda.

Mens han gik op ad Trappen til Værelset, hvor han havde interneret Birgitte "paa Æresord", smilede han, da Ordene





"Moderne Geister" steg op i ham med et Følge af Tvivl og Selvironi.

Han bankede først, lukkede op, inden han fik Svar.

Birgitte sad fuldt paaklædt paa en Stol.

Byfogden vilde hellere springe end krybe ind i Situationen.

Han berettede, hvad der var sket, hurtigt, koldt og klart. Men Selvironiens Nisse sprang op igen, da han havde sat Punktum for sin Beretning. Den lo ad samme Fortælling og sagde: "Det var objektivt", àla Mérimée!

Birgitte havde ledsaget hans Fortælling med langsomme, tunge Hovednik.

- Saadan maatte og skulde det ende, sagde hun. - Nu kommer Turen til mig... Herre Gud, Hans Peter! Han tog dog sin Del af Straffen.

Saa græd hun lidt, mandede sig op og sagde:

- Sæt saa min Sag i Gang, Hr. Byfoged!

Der i den hvide Morgen, mens Sne, tør som Sand, slog mod Ruderne, sad hun - saa godt ud, stor, kraftig - Byfogden tænkte paa Rafaels Sibylla i Maria della Pace Rom.

Hendes stærke Tro imponerede hans usikre Tvivlernatur. Ja vel, Sagen maatte i Gang, og det hurtigst muligt.

Paa Birgittes Anvisning kom Ellekilde, pensioneret Overlærer Tofte, forhenværende Balletdanser Lenoir, helbefaren Matros Louis Schwarz i Forhør.

Det gik let, thi ingen af dem vilde lyve eller stikke noget under Stol.

Ellekilde var flot og sagde:

- Hvad Fanden bryder jeg mig om det hele; jeg siger det, som det er.

Overlærer Tofte berettede tørt og gnavent, hvad han havde set. Han var vred over at skulle møde i Retten - at det skulde times ham paa hans gamle Alder! Han, som hadede alt, hvad der lugtede af Juristeri!

Lenoirs gamle Dansemesterben rystede under ham. Stemmen kvaltes hvert Øjeblik. Han vaagnede i Rædsel om Natten, efter at han havde været i Forhør om Dagen, af Gru for, at han havde været der, og over at han skulde der igen.

Saa var det Arbejde med Hans Peter Korneliussens Bo. Ak ja! Der flød med Prioriteter, Obligationer, Veksler. En Mængde Mennesker: Prangere, Købmænd, Landhøkere, Proprietærer blev trukne ind i Sagen. Det var et Virvar med Proformakontrakter





om Køb og Salg - men Boet var fallit, det var klart. Ellingsen var blandt de for Vekselfalsk tiltalte.

Det store Plask, som Hans Peter Korneliussen med sit store Legeme maatte have frembragt i Mergelgraven, gav Genlyd i Byen. Det var, som om Ringene i det blakkede Vand langsomt bredte sig videre og videre i evig Formering og Forstørrelse.

Paa Realskolen talte "Rektoren" om det tragiske. Lærerne serverede den "tragiske" Suppe i fortyndet Skikkelse for æsthetiskaspirerende Købmandsfruer.

Nogle mindedes Kæmpeskikkelsen fra Klub- og Fugleskydningsfester; andre, som var Aktionærer i Byens Diskontobank, mumlede vredt og brummede om, at Hans Peter Korneliussens Veksler ikke var de eneste falske, som gik mellem Mand og Mand, om, at Toldforvalteren nok ogsaa "red" paa mindre solide Papirer. Sagen tog uhyggelige Dimensioner. Byfoged Bøgedal blev upopulær ved at drive Undersøgelserne uden Persons Anseelse. Fire Købmænd blev arresterede, og enhver forudsaa deres Dom.

Bøgedal var utilgængelig tilknappet. Alle Spørgsmaal prellede af mod hans tætsluttende blaa Uniformsfrakke, mod hans høflige Væsen, hans Hilsener til alle Sider. Saa blev der sagt, at han var "gode Venner" med Birgitte Korneliussen, bagefter blev der sagt, at han pinte det stakkels Fruentimmer med urimelige Forhør.

Den rige Isenkræmmer sagde en Gang i et Selskab hos sin Svigerfader, Tømmer- og Korngrossereren:

- Det er godt nok med Intelligens og Kunstsans; jeg sætter selv en Del Pris paa sligt, siden jeg var paa Pariserudstillingen i 1878, men... enten skal den hæve os op til sig eller "synke" sig ned imod os... men hvad gør den nye Byfoged?" "Kur til Arrestantinderne", lød det fra et Par unge Købmænd. Da sagde Isenkræmmeren værdigt: "Sligt skal man have Beviser for, det er ungdommeligt at tale saa direktigt. Men lad os være enige om, at han ikke passer til sin Juridiktion".

"Rektoren" lo og hviskede til sin Borddame: Jurisdiktion.

Svigerfaderen, Tømmer- og Korngrossereren sagde:

- Det stammer altsammen fra Næringsloven af 1857, eller hvad det nu var for et forbandet Aar, da Bønder skulde være lige saa gode som Borgere... og alle de Høkerhandler blev lavede ude omkring paa Landet.

Birgitte blev dømt til den mildeste Vand- og Brødstraf, vilde ikke i Arresten tage mod den Kyllingesteg, som den forrige





Byfogeds Frue hemmelig skikkede til hende gennem sin Mands forhenværende Kusk, nuværende Arrestforvarer. Den gamle Frue mindedes, at Birgitte paa et Fugleskydningsbal havde gjort en vis Sukces mellem det simplere Publikum, men "Herre Gud!... Vorherre sætter vel ikke Grænserne saa strængt, som vi syndige Mennesker nu en Gang tvinges til det af Forholdene." Den gamle Etatsraadinde græd af Rørelse over sin "kristelige Livsbetragtning", som hun kaldte dette sit Ræsonnement.

En Dag kom Byfogden til Birgitte i Arresten, forsigtig ledsaget af Arrestforvareren. Han kunde ikke beherske sin Bevægelse, da han tog nogle Papirer op af sin Lomme.

- Fra deres afdøde Broder, sagde han og leverede Birgitte Papiret.

Hans Peter Korneliussen havde aldrig havt nogen smuk Haandskrift, havde kun skrevet, naar det var højst nødvendigt. Paa dette Papir var Skriften meget slem. Den gik i skæve Linjer fra venstre til højre... store, uformelige "danske" Bogstaver, Klatter, sagtens af Punsch eller Toddy, var strøede over Manuskriptet. Eller skulde det være nogle Taarestænk?

Birgitte huskede, at, naar hendes Broder kom drukken hjem, havde han ofte brølet efter Pen og Papir og raabt:

- Nu vil jeg, Dæ'len osv., skrive mine Memoirer. Der stod:Det hele Liv er ikke andet end som Nederdrægtighed, thi Ellingsen snød mig paa Roeskilde Marked med en rødblisset Vallak. Naar jeg skulde skrive om det hele, saa vilde jeg radbrække Ellingsen... Der er nu min Søster Birgitte; men... Synd maa dog være det samme for et Mandfolk og et Fruentimmer... dog ikke for Menneskers Øjne og... dette bliver til Sludder... Men, er der en Gud til, thi hvem skulde ellers have skabt Mennesker og Dyr og ladet Kornet opvokse af Jorden... saa vil Birgitte komme til sin Ret, og dette skal undertegnede sørge for, hvilket jeg skriver alene for Guds Aasyn.H. P. Korneliussen.

Postskrift: Ovennævnte min kære yngste Søster Birgitte Dorothea Korneliussen har jeg holdt meget af, men et slemt Puds spillede hun mig. Men det her indlagte skal gives hende, nemlig 5,000 skriver fem tusind Kroner i Aktier i R- Diskontobank.





Saa viste Byfogden hende en stor Lærredskonvolut med to brudte Laksegl paa... Lakken havde stænket langt ud over Seglene. Udenpaa stod med samme skæve, dirrende Bogstaver:

- Indlagte 5000 Kroner tilhører uvægerligen min Søster Birgitte Dorothea Korneliussen.

Byfogden skyndte sig at sige:

- Men de Obligationer gaar ind i Fallitboets Masse. - Den Historie er uden for Lov og Ret... og Papirerne duer endelig ikke stort.

Birgitte havde aldrig grædt, som hun nu græd. Hvorfor skulde dog de Spirer til Kærlighed, der laa i denne fordærvede Mand, kvæles af Gridskhed, Liderlighed og Drukkenskab? Hvorfor havde hun aldrig opdaget dem eller paaskønnet dem, naar de dæmrede frem?

Saa klart tænkte hun ikke, thi hun følte sig, som om en Skypumpe var bristet over hendes Hoved.

Byfogden rørte ved hendes Haar og skyndte sig ud af Arrestlokalet. Han mumlede, da han gik ned ad Trappen:

- Den Karl har kun været god, naar han var drukken. Skriften er en fuld Mands.

Siden sagde Arrestforvareren til Byfogden:

- Hun - Damen - hun sidder og synger hele Tiden i sin Arrest.

- Hvad synger hun?

- Ja, Hensigtsmæssigheden med hendes Sang er vist lutter Kæresten fra længst svundne Tider, Hr. Byfoged!


XXI.


Louis, Lene og Jomfru Slinge passede Handelen, Therese og Ajax.

Lene og Jomfru Slinge var blevne forsonede og udvekslede mange Betragtninger over, hvor forunderligt det gaar til i Verden.

- Ja, jeg forstaar det s'gu 'nte, sagde Jomfru Slinge.

- Jeg s'gu heller ikke, sagde Lene. Det hele maa blive Vorherres egen Sag. Jeg vil s'gu'tte have noget at gøre med Verdens Overbestyrelse. Det siger jeg Dem forud, Jomfru Slinge.






Birgitte var Samtalegenstand i Byens højere Cirkler. "Rektoren" udviklede, som før i Skolen, at der var "en Kavsalnexus mellem Skyld og Straf", der stundom brød den lige Linjes Gang.

Korngrosserer Larsens Kone, som ikke forstod Latinen, fandt "Rektorens" Stemme saa smeltende, at hun græd af Rørelse, ligesom da han for nogle Aar siden skildrede det storartede i Tanken om det "treenige Norden", som Fru Larsen heller ikke vidste, hvad var.

Kun Lenoir var sort fortvivlet Overlærer Tofte hilste ham ceremonielt, naar de mødtes paa Trappen, bad ham aldrig op paa Toddy, men stak af og til en Tikroneseddel i Haanden paa Louis.

Overlærer Tofte havde ingen fuld Tillid til Louis's Evner til at bestyre en Handel. Han spurgte Lene, hvordan det gik. Lene svarede:

- Jeg passer det hele, for den gamle Madam Slinge, hun sover immer, og, naar man har givet hende Mad og holdt rent under hende, kan man godt passe Butiken her. Men - se derfor kan vi jo nok behøve de Penge, som Hr. Overlæreren giver ham, Matrosen.

Nu slog Overlærer Tofte fornemt ad hende med Haanden og gav siden Louis en skarp Formaning til aldrig at gøre sig familiær med Pøbelen... Kællinger, som var værdige til at ægte "Paflagonieren" hos Aristofanes, "Garverflaben Kleon".

Louis forstod ikke et Ord. Saa lo Overlærer Tofte ad Louis - og ad sig selv.


En Dag var "Slagtermo'r Diana" urolig. Hun vilde ikke blive i Sengen. Lene maatte sætte sig paa Dynen og snakke for hende som for et Barn.

Hun vidste ikke, hvad hun skulde finde paa at snakke om. Hun fortalte hende Hændelsen med Hans Peter Korneliussen, og hvordan det var gaaet Birgitte.

Den gamle rejste sig paa Hug, støttende Albuerne mod Hovedgærdet. Hendes kridhvide tynde Haar spredte sig. De bleggraa Øjne fik lidt Liv; den tandløse Mund savlede. Gennem Gummerne læspede hun:

- Hvem siger Du?... Der ude fra den forbandede Gaard?






... Ja, der har Djævlen altid regeret... Hvad hed han... han... han, som smed sig i Merkelgraven?*) Hvad?

- Hans Peter Korneliussen!...

- Hvad?... Jeg kan ikke huske ham"... Er det Amagertøsens Unge?

- Ja.

- Aa, Gud være lovet... for... han... nej, var 'et ikke hans Fader, som var saadan et Bæst?... Aa Du velsignede Gud i Himlen!... De var store Bæster allesammen ude paa den forbandede Gaard... Kæltringer, Snydere... de snød mig, og de snød Vorherre... Straffen kommer, Straffen er der!... Og Tøsen... er det hans Datter... nej, ti stille... jeg véd godt det var hende, som kælvede deroppe... er hun paa Vand og Brød?... hi, hi, hi!... Ja, men hun... hun skal blive... hun skal blive til mere... netop fordi hun kom skidt afsted... og kom paa Vand og Brød. Det vil drille Amagertøsen Dirke-Lirke, eller hvad hun hed.

"Slagtermo'r Diana" udstødte et skrigende Suk, sank tilbage paa Hovedgærdet. De hvide Haar spredte sig ud over Pudevaaret som speget Traad. Hun stønnede, gispede og klynkede, tvang nogle uforstaaelige Ord frem. Lene kunde opfatte følgende:

- Og ham... den gamle Prokurator Blom... ham... med Purhaaret.

- Han er jo død for flere Aar siden, Madam, sagde Lene tæt ind i Øret paa hende... og det er hun, Amagertøsen jo ogsaa.

Det rallede i Halsen paa Slagtermo'r Diana. Hosten kunde ikke komme til Orde i det stoppede Luftrør.

Lene tænkte:

Prokurator Bloms Søn levede jo. Ham kaldte de Sagfører, men det er vel det ene som det andet: Kæltringer begge to.

For det var Lene overbevist om, at Prokurator og Kæltring, det var lige et og det samme. Lene tænkte, at den nye Manér at "kalde dem op paa" var ligesom den Manér, at de nu kaldte en Hesteskærer eller Grisegilder for "Dyrlæger" eller "Vet'renærer", for hun havde et Søskendebarn, som kaldte sig saadanne, og han var aldrig en Smule mere end som hans Fader, Lenes Morbro'r, Niels Liebst Hesteskærer.

Hun fik fat i "Matraasen Laadevig", bad ham om at gaa til*) Sjællandsk Udtale.








den gamle Kone, fik Jomfru Slinge til at passe Butiken, gik til Sagfører Blom og sagde, at den gamle Madam Slinge snart ikke havde mere Vejr i sig. Lene maatte indrømme, at Blom var en pæn Mand at tale med, meget ordentligere i sin Tale mod en anden en, som konditionerede, end hans gamle Fader, for han havde væ't meget væ're end som en kalkonsk Hane mod en Kat, naar en "anden en" vilde have ham i Tale.

Sagføreren lovede at komme, kom ogsaa straks efter med en, som Lene vidste var en af dem, der skrev paa "Byfogedkontoret". Saa kunde da den ene passe paa den anden, trøstede hun sig med.

Slagtermo'r Diana bevægede Hovedet lidt ved Lyden af de fremmedes Indtræden.

- Hjælp mig med at faa Øjnene op, Lene! stønnede hun.

Lene adlød hende. Den gamle saa vildt paa de to Mænd... En tredje kom sagte ind, det var Sagførerens Skriver.

Sagføreren tog en stor forseglet Konvolut op af sin Lomme og holdt den tæt hen for den døende. Konvoluten var lige saa gul som Slagtermo'r Dianas Ansigt, som hun laa der i Halvlyset, mens Regn piskede mod Ruderne, naar Bygerne kom, og skarp Sol grinede ind i Mellemrummene.

Det bornholmske Stueuhr dikkede i Stuen med den blandede Duft af tørrede Æbler, Lavendelpotpourri, Medicin og gammel indestængt Luft.

- Der... ja... det... der... Det er sikkert... som om Kongen havde skrevet det under.

- Ja, det sagde min Fader, sagde Sagføreren højt, men det maa jo ikke aabnes før... Deres Død, Madam Slinge.

- Næ-æ-. Det kan jo nok vare nogle Aar endnu... hvad? men jeg vilde bare være vis paa...

Hosten vilde frem igen.

- Skal der ikke Bud efter Doktoren? spurgte Sagføreren Lene.

- Hun skal sagtens dø af sig selv, mumlede Lene. Bare Aanden kan slippe ud for alt det Kvalster, hun har i Halsen, det Skrog!

Lene gav sig til at græde i sit tærnede Bomuldstøjs Forklæde, rejste blot Ansigtet en Gang for at snyde sin Næse med Fingrene. I den ene af disse Mellemakter sagde hun:

- Hun var værst mod sig selv og sin Familje, ellers var hun saamænd bedre end som saa meget andet Rak i denne Verden.






Graaden blev højt snøftende.

- Lene! klynkede det henne fra Sengen.

En stærk skinnende Solstrøm tvang sig ind helt hen til den gamle Seng. Lene var i en Fart ved hende.

- Løft mig, Lene... De... der... giv mig Testamentet!

Sagføreren rakte hende det. Hun forsøgte paa at knipse med Fingrene mod den gule Konvolut, men hendes Hænder faldt, som om hun tabte dem.

- Hæ... aa... der inde ligger Hævnen! Den Gaard...! De derude!... Ja, de har faaet Jord har de... der... i det Papir... det skal slaa dem ned i... i... det værste...

Stemmen døde. En Stund stod de blakkede Øjne vidt opspilede med hornagtig Glans. Saa krummede hun Fingrene som Kløer. Hendes Negle kradsede mod Lagenet.

Hosten vilde frem igen. Nu blev hun saa tung, at Lene maatte slippe hende.

- Nu slap den ud, Aanden, sagde Lene og lagde hendes Hoved paa Puden, trykkede Øjnene til og begyndte at smaagræde og smaapusle.

Først da hun havde besørget dette, gik der Bud efter Lægen. Lene vidste meget godt, at der endogsaa skulde Papir over, at man var rigtig død. Boets Behandling gik rask for sig. Byfoged Bøgedal var en hurtig Mand.

Ved Testamentets Aabning viste det sig, at Enken efter længst afdøde Slagtermester Slinge her af Staden kun i dette Dokument havde disponeret over 1500 Rigsdaler. Dem havde hun bestemt for den sidste af sine kvindelige Slægtninge paa fædrene Side, som levede ugift og havde Trang til Pengene; hvis ingen saadan fandtes, tilfaldt Summen med paaløbende Renter og Rentes Rente et Legat for gamle Slagterenker.

For over femten Aar siden havde "Slagtermo'r Diana" ladet den gamle Prokurator Blom affatte Testamentet og bringe det i lovformelig Stand. Han havde Pengene i sit Værge. Hos ham og, efter hans Død, hos hans Søn havde de ligget og groet.

Hvorfor havde "Slagtermo'r Diana" valgt den gamle Prokurator til Tillidsmand? Det var en sær gammel Snegl med sin hvide Haarmasse, der saa ud, som var den kræppet og pudret. Han gik ind til Bens, som skulde han falde over sine egne Tæer. Stor Praksis havde han ikke havt i en Del Aar, siden "de hellige" paa Egnen var bortblæst af nyere religiøse Luftninger. I sin






Tid havde Blom været Sagfører for "de hellige". Mange mindedes den sære Falkeprofil bag Vinduet i det gamle Hus i en Sidegade. Den Profil sad bøjet over en Strikkestrømpe - thi Prokurator Blom strikkede - over en gammel tyk, skindindbunden Bibel - thi Prokurator Blom blev ved at være "hellig" - samtidig blæste hans Mund tykke Røgskyer ud fra den korte Pibes Spids i venstre Mundvig.

"Slagtermo'r Diana" havde netop valgt ham, fordi han var "hellig". I hendes Ungdom og modne Middelalder havde de "hellige" det Ry paa sig at være "nærige, men ærlige i Handel og Vandel".

Testamentet vakte Forbavselse. Skulde "Slagtermo'r Diana", paa hvis Velstand adskillige Slægtled havde troet, ikke eje mere end den Sum?

Lene vidste nogen Besked. Trods al Madmoderens Forsigtighed angav Lene, at oppe paa Loftet maatte der være noget. " Det var," sagde hun, "rigtignok paa et Sted, som det var ledagtigt at tale om. Nøglen bar Madamen altid om Halsen, og den lagde hun aldrig fra sig.

Paa Liget fandtes ganske rigtig en rusten Staalkæde, hvor flere brustne Led var bundne sammen med Sejlgarn. En Nøgle hang ved Enden af Kæden.

Lene fulgte de ved Dødsboet fungerende op paa Loftet. Der var slaaet et Skur op af uhøvlede Bræder. En uhyre Hængelaas lukkede for Skuret... En stor Masse gamle og solide Søm, ombøjede med en Knibtang, sad paa de mest uregelmæssige Steder og spigrede Bræderne til foruden de regelmæssig anbragte Søm.

Lene forklarede, at, da Slagter Slinge var bleven svagelig og slet ikke kunde døje "Kuld" for "Gægtens" Skyld, saa var det Skur blevet lavet med "Skrin" inden i. Da han var død, maatte ingen komme derind. Men Madamen gik saa tungt og tog saa "klodset" paa alting, at Lene godt havde hørt, naar hun var der oppe. Og, naar hun kom ned, havde hun altid Sølvpenge til at give ud af.

Sagfører Blom havde en Gang hørt sin Fader sige, at Madam Slinge havde sagt: Ja, bliver jeg ikke over halvfemsindstyve Aar, saa faar jeg, hvad jeg skal have.

"Skrinet" blev undersøgt. Der var en Krampe med en Hængelaas i Laaget. Denne Laas maatte dirkes op. Nøglen kunde ikke findes.






Det indvendige Rum var fyldt med linnede Klude og gamle uldne Hosesokker. I hver Klud laa et Par Tokronestykker. Tre Par Hosesokker indeholdt hver nogle gamle Speciestykker. De gjaldt ikke mere, men deres Sølvværdi lagt til de gældende Mønter kunde vel bringe Beløbet op til fire tusind Kroner. Lene vidste, at der hvert Aar kun brugtes 800 Kroner til Husførelsen. Madam Slinge var vel sine 90 Aar, da hun døde.

Da den gamles Seng blev undersøgt, fandtes under Matrassen i Sengehalmen to Sparekassebøger, indsyede i Shirting, naglet med Spiger til Sengebundens Tremmer. Den ene bar Lenes Navn, den lød paa 1000 Daler; Rente og Rentes Rente forøgede Summen til 2000. Den anden lød paa en lignende Sum, men paa "Konradine salig Slinges" Navn.


XXII.


Foraaret kom tidlig og med lunt, kønt Vejr.

Violette og guldgule Krokus randede alt nogle Bede i Byfoged Bøgedals Have, Ribs- og Stikkelsbærbuskenes krusede Bladknopper bredte alt et grønt Skær over det solbeskinnede Indelukke.

Byfoged Bøgedal havde aldrig tænkt paa Blomster, mens han boede i København. Men her, i sin Ensomhedsstand blev hans lille Have for ham en kær Tidsfordriv, som for en hvid Munk fra Certosa ved Firenze - sagde han selv. Han havde ladet Haven anlægge fra ny af, havde plantet Rosenbuske af udsøgte Sorter, som han plejede med Haab om til Sommer at faa en prægtig Flor.

Paa den anden Side af den lukkede Havemur laa Raadstuegaarden. En ny Fløj af gule Mursten var føjet til den gamle Raadstuebygning og indeholdt Fængslerne. De tilgitrede lave Vinduer sad inde i Muren som matte Øjne i dybe Huler.

Mens Byfogden gik med Saks eller Kniv, Spade eller Rive, søgte hans Øjne tidt op i én Retning, mod ét af disse Vinduer, smilede, ønskede sig tilbage til Udsigten over Arnodalen fra Certosas Haveterrasse, satte en kort Modstand mod sine Tankers Flugt fra Firenzes Omegn, higede ind bag det Vindue i den Celle,






hvor en køn, kraftig Kvinde sad, fangen i et underligt Spind af Taabeligheds, Hovmods og Stivsindetheds Edderkopper.

Ikke vilde han tilstaa for sig selv, at han var ked af, at han aldrig fik hende at se. Der bag den mørke Rude, i den dybe Murkarm, mens Solskin fyldte Rummet derude, maatte hendes Ansigt kunne komme i et prægtigt Clairobscur.

Tidt tænkte Byfoged Bøgedal paa at aflægge et Besøg i den Arrest deroppe under et eller andet Paaskud. Han fandt paa Snesevis af den Art, Men, naar det kom til Stykket, turde han ikke benytte noget af dem. Arrestforvareren, som var et Vrøvlehoved, kunde finde paa at lave en Historie, bringe den om i Byen. Byfogden og Byen var lige sky over for hinanden. De holdt hinanden tre Skridt fra Livet, siden Byfogden ikke havde imødekommet Byens første Skridt hen imod ham. De stod paa Vagt, begge lige mistænksomme, uforstaaende.

"Særling, Petit-Maitre, Vigtig-Per, Tørvetriller, kontra "Ravnekrog" halvstuderede Røvere, Ignoranter, Plebejere".


I Dag var jo hendes Straffetid udløben. Byfogden havde travlt med at se til sine Blomsterbede - et bredt Bed fuldt af Anemoner, et langt et, hvor udsprungne lyserøde, hvide og blaa Hyazinther saa hen til Tulipanknopperne, hvis Farver tittede frem bag Hylsteret.

Han saa intet bag Arrestens Rude. Da skyndte han sig gennem Haven, Gaarden og Huset over paa Raadstuen, efter at have taget den guldsnorede Kasket paa i Kontoret.

Hvorfor var han halv bange? Hvorfor gik han op ad Raadstuens Trappe i en lignende Stemning som den, han for mange Aar siden følte, da han steg op ad Universitetets Trappe den Morgen, han skulde op til Attestats? Han gik jo i Dag med sit Embedes Magt og Ret som Stivere i Ryggen.

- O forlorne Verden! sukkede det i ham, da han tog fat i Laasens Haandgreb.

Saa sagde han ved sig selv leende:

- Jeg burde have mødt i Gala med den trekantede Hat og Guldbladene paa den grønne Fløjelskrave for at være Abekat fuldt ud. Uh, uh! Man maa ikke være for godt et Hoved, naar man er Embedsmand.

Inde i Vestibulen sad tre Mennesker paa det havebænkagtige






Sæde under et af Vinduerne. De to, Lene og Louis, kendte Byfogden fra Madam Slinges Dødsbo og fra Forhørene over Birgitte, den tredje med Klædeshuen, de lange Støvler og den graa Frakke kendte Byfogden ikke.

Byfogden blev ubehagelig til Mode ved at træffe dem, men dertil var intet at sige... Jo der var. Den ubekendte med det bondeagtige Udseende sad og røg paa en Cigarstump, skønt der stod opslaaet paa en Plakat: Tobaksrygning er forbudt.

Byfogden nærmede sig, vilde lige til at beordre den bondeagtige til at holde op med at ryge. Men han følte, at en vis Hidsighed kom op i ham, frygtede for, at den skulde røbe sig raat eller latterligt i hans Stemme, og han citerede indvendig Drachmanns Verslinje:



"Jeg vil ej være Alvorsmand paa sligt".

Og han fik Ret. Thi Louis sagde halv højt til den rygende:

- Cigaren ud af Gabet, Jens Øg! Det er jo Byfogden.

- Død og Pine! sagde Jens Knudsen, tog Huen af og skjulte Cigaren inden i den.

Byfoged Bøgedal sagde:

- Det er Jomfru Korneliussens Venner? Ikke?

- Jo vel, sagde Jens Knudsen... og han der (han pegede paa Louis) ded er hendes Forlovvede.

Hans Anstrængelse for at tale fint gjorde hans Dialekt endnu mere bondeagtig.

Byfogdens Læber pressede sig sammen. Han saa op og ned ad Jens Knudsen.

Jens Knudsen, som i den sidste Tid var bleven ivrig Oppositionspolitiker og Taler paa politiske Møder, følte sig forpligtet til at opponere mod dette Blik fra en af "Magtens Indehavere". Han sagde:

- Ja, jeg hedder ellers Jens Knudsen. Kanske saa Byfogden kender mig.

- Nej, jeg har ikke den Fornøjelse. Men det glæder mig at gøre Deres Bekendtskab i Dag.

- Ja, jeg er ellers Oppositionsmand af det reneste Vand.

- Naa-aa? Ja saa?

- Ja, det er jeg. Men uden for Politiken kan jeg godt mødes med anderledestænkende.

- Det er humant tænkt.






- Ja, for Byfogden er natyrligvis Højremand?

- Jeg er Embedsmand.

- Hæ. Det er ligesom han siger, Anders Kristensen i Sørby Kro. Han siger: Jeg er Vært.

- Kan De se, sagde Byfogden og smilede. Der er Folk, hvis Stilling er langt uden for eller højt over Politiken.

- Du bed en Ske itu, hviskede Louis og stødte til Jens Knudsen, som virkelig blev lidt flov. Den Slags Folk som Byfoged Bøgedal var ham uforstaaelige. Han tænkte: Ham kan jeg ikke regne ud. Han vilde have været grov ved denne Sammenligning mellem Egnens første Øvrighedsperson og Kromanden Anders Kristensen - han følte, at hans plumpe Knippel var slaaet ham ud af Haanden ved et behændigere Haandleds Manøvre.

Lene ærgrede sig over Jens Knudsen og tænkte: At saadant et Bundebæst ikke kan begribe, at, naar han taler med saadan en Mand, saa skal han holde Kæven tæt i.

Der lød Skridt ned ad en Trappe bag en Glasdør.

Byfoged Bøgedal sagde:

- Nu bliver Deres... Veninde fri. Men, inden hun tager hjem, vilde jeg gerne tale et Par Ord med hende... og med hendes Venner.

Glasdøren klirrede. Birgitte kom ind ad den, mens Arrestforvarerens røde Ansigt med den graa, tæt klippede Knevelsbart viste sig og svandt bag Ruden.

Birgitte var i sort ulden Kjole med en tæt hvid Krave om Halsen. Ikke uden en Art Koketteri havde hun klædt sig, som hun tænkte sig, at en bodfærdig Nonne eller saadan en af dem hun havde læst om i Romanerne i sine unge Dage, kunde have set ud.

Men dette flimrende, krusede Haar! Denne sunde, fyldige Bleghed, der vilde rødme, naar den kom i frisk Luft! Disse langt fra fint skaarne, men kraftig, storlinet tegnede Træk! Byfogdens Øjne hang tæt ved hende.

Louis, Jens Knudsen og Lene gav sig til at græde alle tre; den sidste med høj Snøften og Hulken. Det gik som sædvanlig ud over hendes rene Forklæde.

Birgitte skred med en vis Højtidelighed hen over Gulvet. Hun følte noget af en mindre Martyrs Selvgodhed. Hun nikkede til sine Venner, gik hen og strakte sin Haand ud mod Byfogden - han saa, hvor den var bleven hvid under den tvungne






Arbejdsløshed, følte den ligge tørt og kraftig i hans Haand, mens hun sagde:

- Tak! Jeg skal aldrig glemme, hvordan De har været mod mig.

Han vilde lade sin fine lille Haand dvæle i hendes. Men hendes var større, han kunde ikke magte den, da den trak sig ud.

Louis ilede mod hende, vilde aadenbart omfavne og derpaa kysse hende. Hun stødte sagte til hans Haand og sagde:

- Jeg skal bære min Synds Mærke paa Panden, saa længe jeg lever; men jeg skal vise, at jeg kan opdrage mit Barn til noget bedre end det, jeg er bleven til. Farvel, Hr. Byfoged.

- Jeg vilde gerne tale lidt med Dem og Deres Venner, inden... inden vi skilles, sagde Byfoged Bøgedal.

- Gerne, sagde Birgitte.

- At man kan blive saadan fornem, naar man har siddet paa Vand og Brød, tænkte Lene forarget og forbavset.

Lige over for hinanden i Raadstue-Vestibulen var der to egemalede Fløjdøre. De til venstre førte til den saakaldte Raadstuesal, de til højre til den saakaldte Tingsal, hvor Retten holdtes, hvor Forhørene foregik.

Byfogden sagde til Birgitte:

- Skal vi gaa derind... eller derind?

Birgitte havde været med til Bal i Raadstuesalen i gamle Dage, mens hun varFrøkenKorneliussen til Stenbjerggaarden. I Tingsalen havde hun været til Forhørene efter selv at have angivet sig som Tyv.

- Helst derind, hvis...

Hendes Stemme blev borte, mens hun pegede mod Døren til Tingsalen. Byfogden studsede let. Louis, der mindedes den Dag, han maatte vidne der, sagde til Birgitte:

- Aa... næ-j.

- Aa jo, sagde hun. Det var gode Timer, jeg har tilbragt derinde. Der blev kun talt sandt. Ikke en løj eller vilde være Kæltring, mens jeg var i Forhør.

Byfogden nikkede til hende, strakte Haanden ud mod hende. Det var sandt, hvad hun sagde. Aldrig havde en Inkvisitionsdommer havt en nemmere Sag for. Birgitte lagde Haanden i hans og sagde:

- Og, naar Byfogden havde dikteret, hvad jeg og de andre havde sagt, til ham, Fuldmægtigen eller Kontoristen, som sad og






skrev, og saa spurgte mig, om det var rigtigt, og jeg svarede: Ja - saa tænkte jeg: Det er bare altfor rigtigt, for Byfogden satte det saa kønt frem, saa jeg vilde ønske, at det, jeg havde sagt, var lige saa godt som det, der blev skrevet.

Byfoged Bøgedal havde under Repliken sluppet hendes Haand. Nu fór han med Lommetørklædet op over sit Ansigt som for at tørre sit Overskæg, aabnede en Dørfløj til Tingsalen og sagde:

Behag at træde ind!

Fra tre store Vinduesfag sprudlede Foraarslyset kraftigt ind over Skrankens Karm og gjorde dens "aadrede" Egemaling lig ny Bronce.

Birgitte saa lidt sky, men dog med en Slags venlig Genkendelseshilsen, hen til de gule Bænke - Retsvidnernes, Delinkventers, de stævnede Vidners Bænke. Da Byfogden stødte Skrankens Dør op og vinkede Birgitte og hendes Venner til at træde indenfor - ind i det helligste, det højtidelige Rum, hvor hun, Louis og Lene havde set ham i Inkvisitor- og Dommerfunktion, maatte Birgitte kæmpe med sin Graad.

Lene tog sine Sko af og gik ind paa Uldsokkerne, mens hun saa sky hen mod Byfogden, om han ikke vilde "gøre Nar".

Der lugtede af Papir, især fra de to store Dynger Akter, der symmetrisk laa stablede op paa det store Bord paa hver Side af Dommerens Sæde. Der lugtede ogsaa af Lak og Sejlgarn.

Byfogden sagde:

- Her er vel Stole nok... værs'artig. Tag Stole!

Han satte sig paa sin Dommerstol bag Bordet, tog nogle Dokumenter, der laa øverst i den ene Bunke, bladede i den og begyndte rolig og tonløst at fortælle, at det lod til - skønt han ikke kunde sige noget aldeles bestemt endnu, da hverken Hans Peter Korneliussens eller Konradine Slinges Bo var sluttede - at det lod til, at der vilde tilfalde Jomfru Birgitte Korneliussen en Arv af mindst en 8 eller 9000 Kroner.

Han gav et klart Uddrag af, hvad han havde for sig - Madam Slinges Testament, Status i Hans Peter Korneliussens Fallitbo osv. osv. - alt under lydløs Stilhed i den kølig belyste Tingsal med de lysegraa oljemalede Vægge, under Loftet med de omløbende Stukæggestave under den gamle Glaslysekrone i venetiansk Stil, i hvis nedhængende Dupper Regnbuefarverne antydede deres Liv.

Den smukke rolige Stemme, hvorigennem en ærlig Velvilje






klang, denne Stemme, der kun gengav trivielle juridiske og peku niære Resultater, virkede stærkere paa Birgitte end nogen Præsts Ord, hun havde hørt, nogen Romanforfatters Sætninger, hun havde læst. En iørefaldende Melodi, et sikkert formet Musikthema.

Jens Knudsen tænkte:

- Man kan lære noget af ham, naar man skal holde Foredrag i Forsamlingsbygningen.

Letheden, hvormed Byfoged Bøgedal gennemløb Tal og Beregninger, den Vellyd, som hver Sum fik under det hurtige Tempo, han anvendte, naar han kom til Talstørrelser, gav selv disse Partier af Referatet en vis Ynde.

Lene tænkte:

- Hvem der kunde regne som han. Saa var det let at føre en stor Husholdning, om det skulde være.

Birgittes Øjne veg ikke fra Byfogdens. Da han havde endt sin Beretning, saa han paa hende.

Det var, som de to kom hinanden meget nær i et kort Sekund. Han saa hende nu i fuldt Lys - lidt magrere end før, men kønnere, med Ansigt og Buste gjort tydeligere i den skarpe Dag, med Øjnenes ubestemmelige Farve, den svære Hage med Kløften, den hvidgule fugtig lysende Hals over den snehvide Krave. Hun saa paa ham, uden Frygt, med Taknemmelighed og Beundring paa dette stille, lidt smaat skaarne Ansigt, men nobelt og klart i Linjerne, med det brusende, blonde Overskæg, der havde viftet saa blødt, mens han læste.

Men saa faldt der et let Flortæppe ned mellem dem.

Paa den ene Side Floret tænktes der:

- En, der har siddet paa Vand og Brød. - Jeg er gal.

Paa den anden Side tænktes der:

- Han - og jeg Stakkel! Hold Dig ved Jorden, Birgitte Korneliussen! Du er en Bondetøs.

I en Fart greb Birgitte Louis's Haand under Bordet og trykkede den. Han klappede hende paa Armen.

Jens Knudsen brød først Tavsheden og sagde:

- Det var jo efter Omstændighederne et overordentlig heldigt Resultat.

Alle syntes, at de sad fastere paa deres Stole, at disse Stole stod fastere paa Jorden. Jens Knudsens Ord manede al Mystik ud af Tingsalen.

- Naar alt er færdigt, og Auktionen over H. P. Korneliussens Jordejendomme skal gaa for sig, vil der i Boet blive saa meget






til overs til... til Søsteren, at der kan købes en Parcel af en af Gaardene.

- Jeg vil ikke have Jord, selv om jeg kunde faa den, sagde Birgitte; det er den, som har forført hele min Familje og mig til alt ondt.

- Jord er lige godt en god Ting, sagde Jens Knudsen.

- Det mener jeg med, sagde Byfogden, nikkende til Jens Knudsen, saa denne blev helt smigret derved, og i dette Øjeblik rykkede Byfogden op i Jens Knudsens Rubrik: "Venstremand, hvis han turde". Han rubricerede nemlig Menneskene i to Hovedkategorier: Venstre- og Højremænd, men havde en Biliste: Hemmelige Venstremænd. Byfoged Bøgedal sagde til Birgitte uden at se paa hende:

- I hvert Fald har De Betænkningstid og kan raadføre Dem med... med... (han kneb Læberne sammen, hans Træk fik noget træsnitkoldt)... Hr. Knudsen eller med Hr.... Louis... hm (han mumlede noget, der skulde betyde et Efternavn)... nærmest naturligvis med den af de Herrer, som er... Deres Forlovede.

I samme Øjeblik løftede han Øjet og betragtede Birgitte. Hendes Øje mødte hans. Et Sekund glimrede de mod hinanden, de to smukke Øjenpar. Saa sænkedes de, og Floret sank endnu tættere ned imellem dem end før.

Birgitte sagde:

- Ja... Louis, det er jo Dig...

- Det er det, sagde Louis.

Jens Knudsen vidste vel, at saa forholdt det sig; men, da han hørte det højlydt fremsagt i denne Situation, blev han egentlig arrig, skældte indvendig sin Skolekammerat ud med hans stygge Øgenavn fra Realskolen, tænkte paa Ballet og sin Cylinderhat, paa sit arbejdsomme Liv, paa Louis's Drivereksistens og meget andet. Louis saa godt, at Jens Knudsens Øje blev ondt. Han hviskede:

- Hvad ska'r Dig, Jens Øg? Du er jo gift.

- Saa overlader jeg Dem til Deres Overvejelser, sagde Byfogden, skød Stolen fra sig og rejste sig... Og... for at undgaa Opsigt (han vendte sig mod Birgitte uden at se paa hende)... saa har jeg ment, at det var bedst, De kørte gennem Raadstuegaarden, bag om Byen... saa en lille Tur... og saa... hvorhen De vil. Der holder en lukket Vogn i Gaarden.






Byfogden hilste og forlod hurtig Lokalet, Døren stod aaben til Forsalen. De fire saa ham gaa ud ad Gadedøren uden at vende sig.

- Han er en nobel Mand, sagde Louis.

- Ja, hvem skulde ha' tænkt det? sagde Lene; saa meget som de har imod ham i denne By!

- Han er... han hører vist til de rigtig intelligente, sagde Jens Knudsen... en af dem, der har den højeste "klassiske" Dannelse. Han kunde sætte Højrepræsterne i Herredet, en for en, baade i Latinsk og Græsk, om han vilde. Det vil jeg holde mange Bajere paa. Men han passer bedre til Højesterets- end til Underretsdommer i fø'ste Instans.


XXIII.


Paa Trappen, der forbandt Etagerne i den gamle Pavillon paa Yderkanten af Jeremias Ellekildes Grund, stod den gamle Overlærer Tofte. Han vilde tænde Lampen over Afsatsen paa den lille Hylde.

Det var i Eftersommeren. Det var mørkt Klokken otte. Skønt Overlærer Tofte aldrig gik ud, vilde han altid have Lampen tændt paa Trappen, tændte den, naar det blev mørkt, slukkede den Kl. 12.

Han tændte den altsaa i Aften, men var adspredt. Han rev to svenske Tændstikker af, kastede dem - først tredje Gang fik han Lampen tændt, tørrede sine Fingre og lyttede til de Trin, der lød ovenfra paa Trappen til Kvisten under Sadeltaget.

Det havde han gjort snart et Aar. Lenoir havde altid set til oppe fra sin Dør, naar hans gamle Ven og Husfælle tændte den Lampe, som han, Lenoir, altid havde betragtet som en urimelig Luksus.

Tidligere havde Tofte altid kaldt ham ned til Toddyen. Men de gode Dage var længst forbi. Siden den sidste Katastrofe i Birgittes Historie havde Overlærer Tofte ikke talt til Lenoir. Hver Aften havde Lenoir rømmet sig. Overlærer Tofte havde fløjtet. Saa var de hver gaaet ind i sit Hul.

Denne Aften sagde Tofte:






- Kom saa, gamle! De har vel ogsaa faaet gode Nyheder. Lad os drikke Forlig!

Den gamle Danser tog to Trappetrin ad Gangen. Han havde store Taarer i Øjnene, da han kom ind i Overlærer Toftes bogopfyldte Stue, hvor den gamle Moderatørlampe lyste mildt, hvor Spiritussen flammede under den lille Blikkedel, slikkende dens Sider som en kælen Kats Tunge, hvor Kognaksflaskens Hals knejsede med mild Myndighed over Bordet, duftende som en Nellike.

- Ja, det er godt, det er godt, sagde Overlærer Tofte. Sæt Dem, Lenoir! Jeg saa, at Postbudet kom med Brev til Dem i Middags ligesom til mig. Nu sidder jo Louis ret godt i det... Jeg har Brev fra hans Kone... og De...?

- Har Brev fra ham selv. Han skriver virkelig bedre for sig, end han taler.

- Naa... lav Dem selv Toddyen!

- Tak, Hr. Overlærer! Ja tænk - at han tog hende, efter at hun havde siddet paa Vand og Brød... og at hun valgte den lille Del af den Møllegaard, hvor hun... dog havde kompromitteret sig saa fatalt!

- Ja, men hun skriver her... til Tak for de Par tusinde Kroner, jeg gik i Kavtion for... hør... Orthografien er ikke ulastelig, Interpunktionen yderlig forsømt... hm... hm... hm...! Her er det... hm... Hun skriver:

Jeg var sikker paa, at vor Familje maatte ned for at komme op igen, ned i den Bondestand, ud fra hvilken (uh sikken en tung Sætning!) den er gaaet ud, fordi Hovmod og Jordgraadighed have forført den til Handlinger, som ere forblevne ustraffede, indtil jeg tog Straffen paa mig. Men, om vi end sidder for store Udgifter, saa har Høsten været god, og Louis har lært af Hr. J. Knudsen at føre en Mejegreb trods nogen Karl, og han har arbejdet, saa han har transpireret stærkt i Høstens Tid. Jeg er ikke bange for selv at malke vore Køer. Og her er saa smukt i Haven med de gamle Træer, og de røde Æbler er der saa mange af, at vi ikke véd, hvor vi skal gøre af dem. Jeg tillader mig at sende Overlæren (det kan de Fruentimmer aldrig stave rigtigt!) en halv Tønde ligesom Onkel Lenoir. Naar jeg tænker paa, at De betaler for Therese paa det store Institut i København, for at hun kan komme op paa det Sted, hvorpaa jeg vilde op, men som min Dovenskab til at lære ikke tillod mig at naa til, saa tænker jeg paa, at Kundskab er Magt, og at mit stakkels






uægte fødte Barn vil blive dannet og saaledes tage Hævn over det onde, der er vederfaret hende lige fra den Stund, hun blev sat ind i Verden. Hendes Moder har følt det som en Pligt at bøde for vor Familjes haarde og genstridige Sind, derfor valgte jeg, da der var Penge til at købe lidt Jord for, det Sted, hvorfra min Ulykke stammer. Men nu vil Louis oprette et Bageri her, thi Møllen er ingen Ting værd, og, om end Hr. J. Knudsen er noget sær og altid taler om Politik, som ikke morer mig, saa kommer han dog to Gange om Ugen og giver os gode Raad og fornuftig Vejledning i al vor Bedrift. Min Broders Enke, forhenværende Jomfru Kristensen, vil jeg ikke se for mine Øjne, men ikke heller vil jeg undlade at gøre min Pligt, da jeg selv har begaaet en Forbrydelse, om hvilken disse Bønder her hvisker, naar jeg kommer i deres Nærhed, derfor giver vi ovenmeldte min Broders Enke 300 Kroner om Aaret, for hvilke hun er i Kost hos Skolelærer Prytz i Sørup. Det er vanskeligt at tage disse Penge ud af vor lille Bedrift, især da Vorherre har velsignet mig med en Dreng, men det skal saa være, at jeg maa opfylde alt, hvad der paalægges mig, fordi jeg først kan føle mig fri, naar min Samvittighed intet mere kan bebrejde mig.


- Og De, Lenoir... De har faaet Brev fra... Deres Søn?

- Det er saa kort. Det ender med en Invitation til de to forvildede unge Folk, som fejrer Aarsdagen for deres Bryllup i Overmorgen... men...

- Ja, Brevet fra Birgitte ender ogsaa med saadan en til mig. Skal vi følges ad, Lenoir?

- Ja, men en Vogn koster mange Penge... og...

- Snak... Lad os tage paa Landet! Det er over tyve Aar siden, jeg var uden for denne By og nærmeste Omegn.

- Ja... ja. Ak ja!... Louis lever nu et Liv, som jeg tænkte mig i mine unge Dage, at jeg vilde leve, naar jeg havde endt min Kunstnerbane... saadan en lille Idylle.

- For en Ulykke - det er et græsk Ord...[x][x][x][x][x][x][x][x][x]... det hedder ikkeIdil.

- Jeg kan ikke gaa til Kilderne... længere end til min Smule Fransk, Hr. Overlærer... Men en lille Idyl... med






frisk Hvedebrød og sød Mælk om Morgenen... det er en poetisk... skøn Retraite for en Kunstner.

- Hm! Og hun, Madam Birgitte, hun maa da vinde Deres Sympathi.

- Ikke mere, Hr. Overlærer! Jeg kan ikke glemme, at hun har sat... nej... siddet paa Vand og Brød.

- Det blev Enden paa hendes Tragedie.

- Ja, men Oehlenschlägers Tragedier endte dog... mere storartet... mere poetisk.

- Ja, men vor Tid reducerer det tragiske fra Dolk og Sværd til Vand og Brød, Lenoir!

- Den lille Danser grundede og sagde:

- Gud, hvor De tænker dybt, Hr. Overlærer! Men Kunsten... den er dog kønnere end den ækle Verden, vi lever i. Ikke?

- Det er den, Lenoir... Apropos... den kønne unge Byfoged, som De jo ogsaa syntes om fra Forhørene... han er, ser jeg i "Berlingske", bleven Overretsassessor i Viborg...

- Ja saa, ja saa! En betydelig Mand, der ligesom Overlæreren og jeg fandt, at de manglede Kunstforstand... og... og videnskabelig Stræben i denne By... Ja, det var en Mand,comme il faut... med et distingueret Væsen og med megen Konduite.


XXIV.

Som ung Adjunkt havde Overlærer Tofte været en ivrig Vandringsmand i Skov og Mark i Byens Omegn. Han havde været Anfører for de unges Nøddeture; en enkelt af Byens Bedstemødre mindedes endnu, hvor højt han lo og sang, hvor morsomt og kønt han deklamerede baade af Oehlenschläger og Heiberg, hvor fint han kurtiserede de lysklædte Piger med det kulørte Livbælte om de hvide Mols Kjoler.

Den Gang holdt han ogsaa af at ride og køre. Endnu levede en gammel Vognmand fra det gamle "Lavs" Tid, Hans Povlsen; og hans Søn var nu Præst, og Hans Povlsen sagde altid, at hans Søn skyldte A'ju'kt Tofte sin Lykke fra sin Skolegang i





Latinskolen, for de Ting, som det kom an paa at lære for at faa Overtaget i Lærdom, de Sprog, der blev skrevne med saadan nogle Helvedes Kruseduller, dem havde A'ju'kt Tofte banket ind i Hans Povlsens Peter. Trods Toftes Titulatur som Overlærer kaldte Hans Povlsen ham A'ju'kt. Han troede, at det var hans Fornavn.

Hos Hans Povlsen fik Tofte en Enspændervogn. Han kørte den selv som i gamle Dage, og han kørte stærkt. Mangen en Gang saa Lenoir ængstelig op paa sin lærde Beskytter, tænkte paa, hvor galt det var, om han anden Gang skulde brække et Ben, gruede ogsaa for Mødet med Louis og hans Hustru, fortrød, at han ikke modig havde sagt Nej til Turen, var misfornøjet med sig selv, fordi han end ikke i sidste Time havde "Fantasi" nok til at finde paa en Udflugt. Han mindedes med Bitterhed, at Bournonville en Gang havde sagt til ham efter en Prøve: "Ja, Benene er gode, men en Danser, som vil have Hovedpartier i mine Balletter, maa ogsaa have Fantasi". Noget saadant som Fantasi havde Lenoir aldrig følt virke i sig.

De fór op og ned ad Bakke langs afmejede Marker med børstestrittende Stubbe efter Høsten, gennem dryppende brogede Skove, hvor Luften var løv- og harpiksduftende, forbi Bondehaver med Astere og Georginer i Bedene og med røde og gule Stokroser op ad de kalkede Husmure, mens gule og røde Æbler og Pærer skinnede i de lave, graalige Træers vaade Kroner. Lenoir saa mere efter Grøfter og Stenbunker, mere end efter Blomster og Træer, var betænkelig, naar de kørte over en Træbro over et lidt dybt liggende Vandløb - og, da de drejede om forbi den nu berømte Mergelgrav, lukkede han Øjnene.

Fra gamle Dage var Overlærer Tofte vejvant, vidste godt, hvor Stenbæk Møllegaard laa. Han mindedes helt vel, hvor tæt Haven skærmede om Gaarden nede i den dybe Dal, hvorfra Møllesøen blinkede op gennem Træerne.

Nej - nu var der hugget ordentlig i Haven. Han kunde dunkelt se et Selskab bænket dernede, høre høj Tale og klinkende Glas.

- Skal vi ikke gaa derned, Lenoir, og sætte Køretøjet ind der. Han pegede paa et gammelt Hus paa Bakkekammen, lige før Hulvejen begyndte.

Hellere end gerne! svarede Lenoir og lettede sit Hjærte ved et Suk. Thi den Bakke var stejlere end nogen, de hidtil





havde passeret, og den dybt nede blinkende Møllesø kendte han ikke. Det var jo muligt, det var en Mergelgrav.

Overlærer Tofte fik Indsidderkonen til at passe paa Enspændertøjet.

Nu gik de to gamle ned ad Hulvejen, naaede Havestakittet. Der stod endnu Træer og lukkede for Haven. En pludselig Aabning gav dem Udsigt til det dækkede Frokostbord. Ved at rykke lidt tilbage kunde de se uden at blive sete.

Der sad Birgitte, sund og blomstrende, men alvorlig midt under den høje Tale og Latter. Der sad hendes Mand, nu med svært Helskæg og Hud saa brun som en Taters. Lenoir fandt, han lignede en Bonde. Der sad Jens Knudsen rødbrun som en Indianer, med sin anselige Hustru, der lo og klinkede med Mændene. Der sad tre Bønder med tavse Koner, som saa ned i deres Skød.

Og Jens Knudsen slog til Lyd med Glasset og holdt Tale under idelig Bravoraab. Han priste sin gamle Skolekammerat, fordi han var bleven Bonde, og hans kære Hustru, der var bleven Bondekone. De havde søgt denne Stand, fordi de havde anet, at Fremtiden tilhørte Bonden, Hovedstammen i det selvbevidste Vælgerfolk, Værneren af den folkelige Selvstyrelsestanke.

Overlærer Tofte maatte tvinge sig selv til at lade være at blive rasende paa denne Mand ved at holde frem for sit Minde, hvor god, tjenstvillig og opofrende han havde været mod de unge Folk. Thi disse politiske Stikord gjorde en Virkning paa ham, som fik han Snus i Øjnene. Fra Aristofanes havde han inddrukket en Afsky for Folkeledere og Demagoger. Som han havde været væmmelig i sin Tid ved de Nationalliberale, var han det nu ved Venstrepartiet. Han vilde have været det lige over for enhver Politik, som ikke arbejdede i Retning af Platons Stat.

Jeg vilde være som en Hund i et Spil Kegler, hvis jeg var dernede, tænkte han. Et Øjeblik blev han vred paa Louis, som han altid havde holdt saa meget paa, da han hørte og saa ham applaudere Jens Knudsens politiske Slagord, vendte sig til Lenoir og hviskede:

- Kan De lide den Tale?

- Ingenlunde, sagde Lenoir, jeg har altid været en loyal Borger, og det kongelige Theater gik virkelig tilbage, siden Stænderne - nej Rigsdagen er det jo - blandede sig i detsvie intérieure... Og, skal man bruge Bønder i Balletter, maa de





virkelig idealiseres og ikke se ud som den gode Louis og hans intime Personer der.

Gamle Tofte smilede lidt, tog Lenoir under Armen og sagde:

- Skal vi køre hjem igen til vore gamle Munkeceller?

- Ja, sagde Lenoir stille og myg.

De to gamle Herrer - den ene med en klar, den anden med en dunkel Følelse, at noget var groet op, som de ikke kunde have noget at gøre med, som aldrig kunde forstaa dem, og som de aldrig kunde forstaa - kørte stille hjem. Overlærer Tofte lod Enspænderhesten mere i Fred, end da de kørte ud.

Han fik Tid til at glæde sig over Efteraarets Dugtaarer paa Blomsternes Kroner, paa Træernes Stammer.

Anm. De anakreontiske Vers P. 377 lyder i Oversættelse saa:

Hvis Du kan nævne Summenaf alle Træers Blade,hvis Du kan finde Talletpaa hele Havets Bølger:Saa be'er jegDigudregne,hvormange jeg har elsket.