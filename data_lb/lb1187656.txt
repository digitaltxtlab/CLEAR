


















HJALMAR BERGMAN


FARMOR OCH VÅR HERRE












FARMOR
OCH VÅR HERRE


AV



HJALMAR BERGMAN















STOCKHOLM

ALBERT BONNIERS FÖRLAG


























STOCKHOLM
ALB. BONNIERS BOKTRYCKERI 1921















I.














Farmor höll räfst med Vår Herre. Själv trodde
hon, att hon läste sin aftonbön, men en mångårig
förtrolighet hade gjort tonen familjär. Ibland ut­
tryckte hon sig nästan vanvördigt. Hon kunde
säga:
Om du nu för en gångs skull ville göra som jag
vill.
Eller:
Vad fick du för det, gode Gud? Fikon fick du!
Eller ännu värre:
Dra nu åt skogen som du bär dig åt!
Saker som man kan säga åt man och barn men
inte åt Vår Herre. Fast det är sant, att vissa hän­
delser och tilldragelser ha ett märkvärdigt utse­
ende. Och när man som farmor varit med i tre kvarts
sekel, kan man ha rätt att uttrycka sin åsikt om
ett och annat. I synnerhet om den gode Guden
skänkt en ett klart och redigt förstånd.
Dessutom – vem ska man resonera med? Ens
man dör, ens barn skingras, barnbarnen ser man
aldrig röken av, de gamla vännerna försvinna i
jorden och på jorden. Vem ska man till sist tala
med?
Vår Herre är alltid till hands. Om kvällarna,

då rummet är tyst och nattlampan brinner, kan det
kännas som om han sutte på sängkanten. Då blir
aftonbönen en pratstund. Det är det goda med
Vår Herre, att han hör på. Han sitter inte och
tänker på annat. Och han vet och förstår. Och
han minns! Han vet, vad som hände för femtio år
sen och sextio och sjuttio. Det är ovärderligt för
en gammal människa. Och han har ännu en stor
förtjänst: han gör inga invändningar. Farmor tycker
inte om invändningar. Vår Herre har sin tysta
vilja, och det är ju den, som sker. Men en annan
stackare får säga sin mening utan att bli avbruten.
Vidare är han den ende, som man kan resonera
med i fråga om affärer. Han kommer inte med
nyheter. Han vet, att den, som arbetar och sparar
blir rik, och att den som slösar och latas blir
fattig. Så enkelt är det, men man ska ha förstånd
för att förstå och begrepp för att begripa.
Farmor har sparat och därför är hon rik. Hon
skulle ha varit ännu rikare, om hon inte haft barn
och barnbarn.
Farmors far gjorde sparbössor av lera. Spar­
bössor och lergökar. Dessutom var han knekt och
en knävel till karl. Han lärde farmor att spara.
Själv hade han sina knektavanor beträffande snus,
brännvin och ett fint uppträdande, vilka alla
hindrade honom att lägga något på kistbotten. Men
han gav farmor en sparbössa. Den var röd och
rund och hade en vit knopp. Den föreställde ingen­
ting utan var helt enkelt en sparbössa. Så små­
ningom blev den tung av grindslantar och andra

slantar. När farmor fyllt sexton år, var bössan
sprickstinn och slaktades. Det skedde bakom en
en stor sten, ty far skulle ingenting få veta. Men
rätt vad det var, stack fars huvud upp över sten­
kanten och den långa, karska knektnäsan snörvlade
i knävelborrarna:
Vad har du i knät?
I knät låg kopparslantar och silverslantar och
sedlar. Far var en hederlig karl men han hade
sitt förstånd för sig. Han grunnade en stund.
Flickan var hans och alltså voro pengarna också
hans. Han behövde dem, han tog dem. Det var
inte lönt att göra motstånd, ty far kunde lika sig
med allt utom med trilska.
Lyckligtvis hade flickan sitt förstånd hon också.
Hon grunnade en stund. Pengarna voro hennes
och rätt ska vara rätt. Hon gick till länsman. Det
var en fruktansvärd och nästan ogudaktig handling
och hade inte flickan haft sitt klara förstånd, skulle
det ha pekat rakt upp i natten. Men som det nu
var, gick det bra. Hon berättade för länsman, att
en främmande karl tagit hennes sparpengar, då hon
satt bakom stenen bakom stugan och räknade dem.
Länsman följde henne hem. När de stego in i
stugan, reste sig far och ställde sig längst in i
hörnet vid spiseln. Där stod han i skumrasket rak
som en Moraklocka; ansiktet lyste vitt som en
urtavla.
Länsman hälsade och sa:
Det är en besynnerlig historia, Agnes berättar,
att en främmande karl ska ha tagit hennes spar­

pengar, just som hon satt bakom stenen bakom
stugan och räknade dem. Vad kan Storm ha sig
veterligt om den saken?
Far svarade:
Vad kan jag veta annat än att det är något,
hon drömt.
Men Agnes höll fram den krossade sparbössan,
som icke var någon dröm. Och länsman sa:
Vore det tänkandes att det vore en sockenbo, så
skulle jag ta illa vid mig. Men det kan väl inte ha
varit annat än en strykare. Vad säger Agnes?
Agnes svarade:
Inte finns det tjuvar här i socknen. Som jag vet.
Jaja, sa länsman, rättvisan är en gruvlig sak,
så gud sig förbarme. I får väl tänka er för och
se er om och talas vid.
Och sen han druckit en skvätt av vad som bjöds,
gick han. Far tog fram pengarna och räknade dem.
Det var arton riksdaler. Två lade han i snus­
dosan, resten fick flickan behålla. Och far sa:
Nu har du allt blitt för snarslug och ovålig
att ha i huset. I morgon ger du dig av.
Han lade sig i kammaren på bara golvet och
ville inte ens ligga i samma rum som dottern. Om
morgonen stod hon tidigt upp, kokte vällingen
åt far och ställde den till reds på varma hällen.
Hon samlade sitt i ett knyte och gick ned till
landsvägen. Då mjölksurran kom skramlandes, bad
hon om skjuts och åkte till staden.










När farmor läser sin aftonbön och nattlampan
brinner och Vår Herre sitter på sängkanten, händer
det, att far kommer tillstädes. Han står i bortersta
hörnet och liknar en lång klocka med svart fodral
och lysande vit urtavla. Farmor är rik och arton
riksdaler betyder inte längre så värst mycket. Rätt
ska vara rätt, men gubben kunde ju gärna ha
fått behålla styvrarna. Hon undrar, vad han skulle
ha köpt. Brännvin? Snus? Ull? Läder? Krut? Hon
går igenom hela listan av enkla förnödenheter,
glömmer dagens bekymmer och somnar.
Men det givs kvällar då sömnen sviker. Han
finns i huset, han finns i rummet, han spinner
som en spindel ett lätt, lent nät, som kittlande lägger
sig över kinder och panna och näsa och ögonlock.
Väven är skör. En enda liten surrande tanke kan
få nätet att brista och flikarna fladdra för suck och
gäsp. Då blir aftonbönen en pratstund och Vår
Herre får veta åtskilligt som ingen annan vet.
Han får veta, att August är för hederlig.
Han får veta, att Axel är för givmild.
Att Frida är olyckligt gift.
Ibland får han veta, att alla tre äro ovanligt

dumma. Dock endast i förhållande till farmor. Jäm­
för man dem med andra människor, stå de sig gott.
Detta om barnen. Rörande barnbarnen får han
ännu flera upplysningar. Skulle han göra en in­
vändning, så vore det kanske den, att han får för
många och för skiftande. Enbart på farmors be­
skrivning skulle han inte kunna känna igen dem.
En kväll får han en samvetsgrann teckning av
Lill-Axels karaktär. Farmor ligger och halvblundar,
fingrar då och då på näsan, då och då på örat.
Pojken är inte så lätt att förstå och farmor vill vara
samvetsgrann. Framför allt vill hon undvika alla
överdrifter. Pojken är klok, det är tvärsäkert; han
är begåvad. En smula inbunden, kanske, sluten, går
helst för sig själv och tänker. Han leker inte som
andra barn, stojar inte. Utan tänker. Han är mycket
sparsam, och det är gott och väl. Men han borde
i alla fall unna sig några nöjen. Han anstränger sig
för mycket, han läser för mycket. Ska han, som
farmor hoppas och tror, bli präst, så får han tids
nog läsa. Man kan nästan bli rädd, när man ser
en yngling, så foglig, så stillsam, så tankfull, så
samvetsgrann, så arbetsam. Man kommer ovillkor­
ligen att tänka på det gamla ordet: för god för
denna världen.
Så låter det den ena kvällen. Ett halvår senare
får Vår Herre veta att farmor skickat Lill-Axel fem­
hundra kronor. Hon nämner det i förbigående. En
småsak. Femhundra kronor! Ja, han behövde dem.
Och när han nu behövde dem, så var det ju bättre
att han gick till farmor än till någon annan. Fem­

hundra kronor på ett bräde åt en nitton års pojke!
Hur kunde han behöva femhundra kronor? Men
farmor ingår inte på några förklaringar. Hon säger:
Ack den rustibussen, han är i den åldern. Och hon
småskrattar och vet vad hon vet. Det tycks i alla
fall finnas saker, som inte angår Vår Herre.
Sådant är för skiftande. Men vad är ungdom
annat än ständiga skiftningar? Varje dag upptäcker
man något nytt. Den tankfulle, tyste blir livlig och
glad, en rustibuss. Den livlige tankfull och tyst.
Dessutom kan farmor ta fel. Det förnekar hon
inte. Allra helst som hon sällan eller aldrig får se
sina barnbarn. Annat folk ränner i huset bitti och
sent, året om, så tvi för den lede! Men barnbarnen!

Nej, barnbarnen känner hon icke, det medges.
Barnen däremot bör hon känna. August har hon
dagligdags under ögonen. Han är ungkarl, han
äter som oftast sin middag hos farmor och han
lägger sin kvällspatiens vid hennes bord. Ibland
kommer han med fiolen. Då går katten ut och jagar
råttor, då krafsar hunden på dörrn, då lämnar gårds­
karln sin kära köksvrå och gör rent i stallet, då
får Emma, pigan, ärende på stan. Farmor ensam
lyssnar och lider. Hon tar till stickningen och sluter
ögonen. Kniper man riktigt hårt samman ögon
och mun och så att säga knyter hela ansiktet, hör
man mindre. Någon gång smusslar hon bomull
in i öronen. Men sällan, ty om hon bleve tagen på
bar gärning, skulle August aldrig mer komma med
fiolen.

Han har så mycket att stå i. Först och främst
har han den stora Borckska engroshandeln, som
matar landsbygdens diversebodar med allt under
solen. Den grundades anno 28 av kommerserådet
Borck och har således haft nära ett sekel på sig
att sacka utför. Vidare har han diversehandeln vid
Storgatan, stadens äldsta, grundad anno 40. Vidare
har han Södra tegelbruket, kvarnen vid Sanna, egen­
domen Johannisberg med såg och elektricitetsverk,
kol- och vedfirman Borck & Sunesson, fastighets­
bolaget Borck & Broms, spannmålsfirman Borck
& Söner, bryggeriet Borck och Braun. Allt skall
han sköta och hur skulle han kunna det? Han har
ärvt affärerna efter farfar, far och äldste bror, men
han har icke ärvt förmågan. Han mäktar icke. När
det blir för svårt, går han till farmor med fiolen.
Det är hans sätt att klaga. Han är fåmäld och
trulig, förtror sig åt ingen. Han spelar så att katten
flyktar, hunden tjuter, pigan gråter. Hon skulle
kunna skura golv med tårar. Men farmor gråter
inte: hon kniper ihop ögonen och stickar strumpor
åt barn och barnbarn. Det är ju bättre att han går
till henne med sina bekymmer än till någon annan.
Han är för hederlig. Folk bedrar honom, ler
honom vid näsan, som bonden ler tjuren. Hans
underlydande bestjäla honom; han ser och begriper
men gitter inte hindra. Han är hederlig och andras
vanheder gör honom tungsint. Han blir orkeslös,
han gitter inte. Det är hemligheten, som farmor
känner och Vår Herre. Andra icke. Andra säga:
Borck börjar bli slö: han dricker.

Ja, men varför dricker han?
Han är en god son. Det finns beträffande goda
söner ett budord och ett löfte, som Vår Herre ska
vara snäll att infria.
Och farmor säger:
Gode Gud, om du någon enda gång ville göra,
som jag vill! Så finge du se! Men att lassa på August
all världens sorg och bekymmer – det är ingen
mening i det, ser du. Tänk dig själv, om du skulle
ha affären och tegelbruket och Johannisberg och
kvarnen och bryggeriet och bolaget och allt det
andra! Borck mäkta och jag mäkta och Gabriel
mäkta. Men August! Har du glömt, hur klen han
var som barn?
Vidare säger hon:
Gode Gud hör min bön och gör som jag vill!
Amen.

Men vad hon vill är varken mer eller mindre än
ett underverk. Hon vill, att Vår Herre skall realisera
hela detta konglomerat av affärer, som samlats under
tre generationer. Och han skall göra det med så
pass förtjänst, att det Borckska namnet behåller sin
heder och de Borckska barnen sin välmåga. Axel
har sin borgmästarlön och allehanda sportler,
men det förslår inte. Han måste föra ett stort hus,
hålla ett gott bord. Det kräver hans ställning och
namnet. Vore hustrun något till människa, skulle
det kanske lyckas. Men hon är ett våp. Hon påstår
att Axel slösar. Och på ett sätt har hon ju rätt:
han är för givmild. Han har för många vänner och

de tära honom. Han skriver på växlar. Hans vänner
kosta honom tiodubbelt, vad Lill-Axel kostar. Han
skall bli präst men det är också möjligt att han vill
bli knekt. Då kommer han att kosta än mera. Vad
man kostar på barnen, är aldrig bortkastat. Han blir
grann i uniform, fast man aldrig får se honom. Aldrig
röken av honom! Det vore nu inte något särdeles
underverk att skicka pojken till farmor på en vecka
eller så! Tolv timmars järnvägsresa! Hon skulle
gärna betala biljetten. Och lite till. Om han bara
hade lust. Tigga sig till besöket gör hon inte.
För resten finns det viktigare ting att be om.
Axel behöver pengar. Han skriver till August och
kräver stärbhuset på stora summor. Och August
spelar! Frida skriver och kräver sitt farsarv, helt
och obeskuret. Det är hennes rätt och hennes plikt.
Hon har två barn. Hennes man har majors avsked
och kaptens pension. Eljest ingenting, inte en gnista
ambition. En lätting, en vällusting, en slösare. Bara
att se honom äta. Farmor är inte snål. Hon har
hållit dagligt bord för fjorton personer och ingen
har gått omättad därifrån. Men att se svärsonen
äta är en vämjelse. Gluffsen!
Det finns viktigare ting att tala om och
tänka på, när Vår Herre sitter på sängkanten. Axel
skriver. Frida skriver. August spelar. Han besvarar
inte längre deras brev, men han visar dem för
farmor. Gruvliga brev syskon emellan! Till sist går
det väl därhän, att de stämmer honom. Icke så
länge farmor lever, visserligen icke. Men sedan.
Och det får icke ske. Saken måste ordnas. Frida

ska ha sitt, Axel sitt, August sitt. Så enkelt är det,
men man ska ha förstånd för att förstå och begrepp
för att begripa. Stärbhuset måste realisera. Det
får inte ske brådstörtat, om det ska ske med
förtjänst. Det behövs pengar. August behöver, Axel
behöver, Frida behöver. Den enda, som inte behöver
pengar, är farmor. Hon har sin livränta, som ingen
tar ifrån henne och hon har sin gård. Det är en
präktig gård och en stor tomt. Huset har tjugu eld­
städer. Tjugu eldstäder för katt och käring, hund
och piga! Är det rimligt? Farmor tänker sälja sin
gård. Det är en allvarlig sak.
Och farmor säger:
Gode Gud, vad ska jag göra? Har du något
annat förslag, så säg? Men det kunde du ha sagt
förut, för nu är saken klar och priset bestämt.
Jag får tvåhundrafemtio tusen. Jag kunde ha fått
mer men inte kontant. Och det är kontant som
behövs. Hälsa honom det. Borck, menar jag. Det
känns som att slå sönder en sparbössa. Pengarna
får man i handom, men tryggheten är borta och
glädjen. En blir som vilsen. Här har jag bott i
snart sextio år, och allt vad jag fått av din nådiga
hand, har jag fått här. Och allt, vad jag fått av
Borck, har jag fått här. Det känns mest som att dra
huden av kroppen. Hälsa honom det. Han trodde
nog, att jag skulle bo här till dödagar.. Men vad
ska jag göra? Rätt ska vara rätt. Kan jag hjälpa
barnen så strunt i mig och strunt i gården och
strunt i minnen och krafs. Och hälsa honom att

jag gör det av fri vilja och klart förstånd. Ingen
har lockat eller tubbat. Tvärt om ha de beskärmat
sig och hållit emot efter förmåga. Gud signe dem!
amenAmen! Hälsa honom det!
Vår Herre sitter på sängkanten och nickar god
mening. Han skall framföra hälsningen. Om det nu
verkligen behövs. Har den salige ett klart minne
av sin jordiska maka, så lär han aldrig komma på
den tanken, att hon låtit sig lockas eller tubbas.










Den gången, då farmor med sexton år på nacken
och sexton riksdaler sammansparda styvrar i knytet
körde genom söder tull och vidare Sadelmakare­
gatan framåt mot torget, pekade kusken på en
stor tomt i hörnet av Jordgatan.
Borckska bygget, sa han.
Ett stenhus i två våningar, takstolarna nyss resta.
Och kusken pekade än en gång med piskan
och sa:
Borcken.
En liten ung herre i lång svart rock, gul väst och
gul cylinder. Han var nätt och lätt, kvick i rörel­
serna, livlig i åthävorna, riktigt gesvint. Kusken sa:
Stackare den, som är högfärdig.
Kusken lämnade mjölk åt allt vad Borck hette.
Han stannade hos mamsellerna Borck, som höllo
flickpension vid Torget. Han stannade hos hökare
Borck och hos handlanden Borck. Han stannade
hos kommerserådet Borck, som tog åtta kannor
mjölk om dagen. Han stannade hos Mina och
Bina Borck, som hade en tapisseri- och galanteri­
bod. Han stannade hos direktör Borck, som för­
sökt grunda en enskild bank men icke lyckats. Han
stannade hos grevinnan Borck, som bodde någon­

stans över gården i ett träruckel. Hon var änka efter
mönsterskrivare Borck men grevinna av födseln.
Slutligen stannade han hos Jonathan Borck, spann­
målshandlaren, kommerserådets yngste son, den­
samme, som byggde hus vid SadelmakaregatenSadelmakaregatan. Här
lämnade han åtta kannor, vilket tycktes märkligt,
eftersom mannen var ungkarl, med hushållerska
visserligen, piga och två drängar i maten. Av trettio
medförda kannor mjölk lämnade han tjugufyra åt
Borckarna. Flickan fick från första början en hög
tanke om släkten.
I själva verket var det inte mycket bevänt med
den. Den var talrik, ödsel och högfärdig. Kom­
merserådet hade haft en lysande tid, och något
hade väl stannat i händerna. De övriga redde sig,
stort mer var det icke. Ingen av dem, icke ens
kommerserådet, ägde gård. En förmögen man
skaffar sig en gård. Finns det en gård, som bär
namnet, så finns släkten. Eljest är den bara en
hop lösa människor; fattiga eller rika, det vet man
just inte.
Jonathan var den förste som byggde. Han slog
på stort: ett tvåvånings stenhus på hög granit­
sockel med tjugu eldstäder och koppartak. Bygg­
mästaren hette Grundholm. Han var från Lill­
hammar och Agnes, som också var från Lill­
hammar, tog städsel hos honom. Han kallade sig
arkitekt, vilket var nytt. Men han var ju en boksynt
man med två bokhyllor och ett skåp. På väggarna
hade han planscher över alla de stilar, varav bygg­
nadskonsten består: den egyptiska, den babyloniska,

den indiska, den kinesiska, den grekiska, den
romerska, den bysantinska, den romanska, den go­
tiska, den renässanska, den barockska, den rokoko­
ska eller fransyska, den lovisäska eller gustavianska,
den klassiska och slutligen den moderna, som är
den högsta, ty den väljer bland alla de andra och
tar vad den behöver. Allt detta visade han Agnes
redan den första kvällen och vann hennes aktning.
Vidare sade han:
Jag är ungkarl och det kan vara svårt att ha
en ung piga. Men det är egentligen bara om kväl­
larna. Håll dig undan om du kan. Och kan du
inte, så blir det väl någon råd ändå. Men ett ska
jag säga dig: Lås aldrig dörrn om dig, för då
blir jag bara ettrig. Och slå inte från dig, för då
blir jag fly förbannad.
Tösen skrattade och menade, att det nog skulle
gå bra. Och hon skötte honom så, att hon aldrig
sade nej till någon begäran, hur okristlig den än
kunde vara. Utan han skulle få sin vilja, bara han
väntade tills hon skurat köksgolvet eller uträttat
något annat nödvändigt. Det fann Grundholm rim­
ligt och väntade tåligt i sängen tills sömnen tog
honom, vad snart skedde. Så småningom begrep
han väl knepet men lät det bestå. Ty vad ska en
gammal man med flickor, om han kan komma ifrån
dem utan att bryta mot skick och ordning och
hävd? Allt gick bra och Grundholm fick sina golv
skurade oftare än någon annan i stan.
Värre var det med arbetsfolket, sex fullvuxna
karlar och tre pojkar. Agnes hade dem i maten

och de hängde efter henne om inte för annat så för
godbitarnas skull. Till sist måste hon ta en fästman
bland dem och valde den yngste och saktmodigaste.
Han hette Axelsson och heter så än i dag, där han
går som gårdskarl hos farmor. Han gav henne en
liten guldring av äkta guld fast sliten till bristning.
När Axelsson varit fästman i tre veckor, ville han
ligga hos flickan. Icke på allvar och till olycka
utan bara som sällskap och av pur kärlek. Flickan
höll av honom, men hon hade ju sitt klara förstånd.
Ogin ville hon icke vara utan skyllde på Vår Herre.
Pojken fick krypa i bädden men själv satte hon sig
i fönstret och höll andakt med både bibel och
psalmbok. Och gudsordet gjorde sin verkan, så att
Axelsson skämdes och fann det långsamt och kus­
ligt och oöverkomligt och fick ett ärende ut och
försvann med kläder och allt. Så skötte hon den
unge som den gamle och vann med sitt klara
förstånd allas aktning utan att stöta någon för
huvudet.
Men med bygget gick det långsamt sedan tak­
stolarna rests. Borcken hade förbyggt sig. Tak­
kopparn, som redan låg till reds på tomten, togs
i mät. Det var tal om att huset, ännu ofärdigt,
skulle gå under klubban. Det fick icke ske.
Borckarna höllo Jonathan om ryggen. Var och
en kom med sin borgen eller sin skärv alltifrån
kommerserådet ned till skolmamsellerna, ja, ända
ned till grevinnan, som visserligen var den högsta
i rang men den ringaste i rikedom. Hur de nu
samlade och skramlade, ordnades saken. Kopparn

kom tillbaka, kopparn kom upp på takstolarna,
kopparn glänste som guld. Kopparn var pricken
över i. Där låg nu huset, fullbordat och in­
tecknat, fulländat och högfärdigt. Borckarna gingo
man ur huse för att taga sitt verk i betrak­
tande. Det var ett vackert hus. Stilen var den
klassiska, endast portalen avvek en smula: den var
egyptisk eller kanske babylonisk. Men det var ett
vackert hus, ett stenhus under koppartak. Och det
var det hus, på vilket folk skulle peka, sägande:
Där ligger Borckska gården. Borckarna gingo hem,
var till sitt, förnöjda.
Vad var det för fel med huset? Folk undrade.
Det var alltid något fel med Grundholms hus.
Han byggde solitt och han byggde vackert, han
kände ju stilarna. Men han var glömsk, en följd
måhända av lärdomen. Han byggde Hilleborns
nya corps de logis och det står där än i dag som
en ögonfröjd, en renässansisk prydnad för sjön
Krokens stränder. Likväl hade det ett fel fast visser­
ligen endast av praktisk betydelse: när ställningarna
tagits ned, visade det sig omöjligt att komma upp
i andra våningen. Han hade glömt trappan. Saken
var lätt hjälpt med en yttertrappa men det var
i alla fall ett fel och det lades honom till last.
För varje nytt hus, han fullbordade, sa folk: Var
är felet? Sökte och fann. En söndag, två sön­
dagar, tre söndagar vandrade hela stan runt Borck­
ska gården, sökte felet men fann icke. Det var ett
fulländat hus, skönt och stolt, rikt och riktigt.
Förnämligare män, som kunde göra anspråk därpå,

begärde att få se huset invärtes. Grundholm förde
dem ur rum i rum. De voro rymliga och luftiga,
lagom ljusa, väl belägna inbördes, bekvämt och
trivsamt inredda, försedda med allt, som är prak­
tiskt och angenämt. I förstugan mitt på väggen
mittemot ingångsdörren fanns en tapetdörr. Grund­
holm sa: Det är en liten garderob; jag har glömt
nyckeln.
Men det var inte någon liten garderob, det var
felet! Det var ett rum, tjuguåtta fot långt, tolv fot
brett. Och det var kolsvart! Det fanns ingen möjlig­
het att skaffa rummet dagsljus, ty på dess ena sida
låg förmaket, på den andra salen, på den tredje
köket, på den fjärde förstugan. Ho vet, vad Grund­
holm tänkt på? Vartill kunde detta rum, näst för­
mak och sal det största i huset, användas? Till
garderob? Omöjligt. Det var hett som en bakugn.
Vid dess ena vägg låg förmaksugnen, vid den
andra salsugnen, vid den tredje spis och bakugn!
Det var ett enda hett kolmörker, ett gehenna. Prak­
tiskt sett var det en onyttighet, en golvyta om
28×12 förspilld. Moraliskt sett var det ett fel och
en skamfläck. Men ett fel, som ingen såg, och
en skamfläck, som ingen kände. Mer än Jonathan
Borck och Grundholm.
Jonathan Borck var en märklig man för sin
stad och sin tid. Han hade varit i London och Paris,
han hade suttit tre år på ett stort kontor i Bremen.
Efter hemkomsten hade han öppnat en spannmåls­
handel. Man påstod, att han gjorde goda affärer.

Han var mycket tystlåten. Bönderna voro vana vid
att bli ihjälpratade. Man vet ju att stadsfolk pratar
mycket och att munlädret deras är nött och glatt
av slitning. De vet inte hälften av vad de säger
och menar inte tredjedelen. De pratar för att en
ann inte ska få syl i vädret. Så går det till att lura
bönder, det är känt sen urminnes. Borcken var
annorless, han lät bönderna tala och sa själv det
minsta. De kunde sitta timvis i hans mjuka skinn­
soffa, grunna och tala just lagom. Borcken teg,
men han var inte otrevlig ändå. Han log, han
nickade, han blinkade, han beskrev saker och ting
med bara händerna, han hade ett helt teckenspråk.
Och han hade fört med sig från främmande land
allehanda underliga små ting, som han visade och
ibland förärade. Till slut blev det sagt ett pris
från det ena hållet och ett annat från det andra.
Borcken sa sitt pris och teg. Bonn fick lätta sitt
hjärta, han fick tala och andraga, påstå och för­
klara. Det är så mycket som hänger samman med
spannmålspriserna. Forntid och framtid, mest forn­
tid. Hur far gödde åkern för fyrtio år sen, hur han
skötte sitt utsäde, vad han skördade. Borck hörde
på, förstod och begrep. Det var inte tal om annat;
han förstod och begrep, men han teg. Han hade
sagt sitt pris, det var karlsord och inte munväder.
Till sist kändes det skamset att stå där och orera.
Allt hade sagts och Borck hade hört och förstått.
Den som tiger har väl rätt, eftersom han inte ens
gitter förklara och urskulda. Bäst att slå till.
Borck gjorde goda affärer. Men hans äregirighet

låg inte åt det hållet. Han var inte penningsniken
Han var en apostel. I utlandet hade han umgåtts
med gentlemän, fint folk, klokt folk, stillsamt folk.
Han kunde icke längre fördraga att bli klappad på
magen, dunkad i ryggen eller att få sin näsa på
ett skämtsamt sätt inklämd mellan två grova knogar.
Han var korrekt och ville vara korrekt. Så blev
han en dålig sällskapsbroder. Han förstod icke
skämt. När andra skrattade med lungor och lever,
drog han på mun. För de grova var han för fin.
De riktigt fina funno honom för grov, kanske av
samma orsak: han förstod icke skämt. Det blev
ledsamt, varhelst han uppenbarade sig. Han kände
själv, att det blev ledsamt och det gjorde honom
ännu mera korrekt. Han drog sig tillbaka, sårad
och martyriserad av dessa råbarkade figurer. Han
kallade dem figurer, det var hans enda skällsord
och det gjorde honom gott. Själv var han en gentle­
man, klädde sig som en gentleman, åt som en gentle­
man, kammade sig som en gentleman, stod och
gick, snusade och snöt sig, petade tänderna och
klippte naglarna, allt som en gentleman.
Och som en gentleman ville han bo. Hans hus
skulle vara välbyggt, välordnat, förnuftigt, korrekt.
Han byggde och förbyggde sig. Det betydde ingen­
ting, affärerna skulle han nog ordna. Men vad
som betydde någonting, var det svarta hålet i huset,
det oförnuftiga, meningslösa, oanvändbara rummet,
28×12, som inte var en garderob och ingenting annat
heller. Ett stort, svart, fult masksting i en vacker
frukt. Det plågade honom över hövan. Ingen bär

sitt lidande så tungt som den korrekte, ingen har
större förutsättningar att bli martyr. Borck råd­
gjorde med arkitekten, han hotade med process, han
krävde, att någonting skulle göras, han ville icke
bli till åtlöje för figurerna. En gentleman får icke
vara löjlig. Om det kan undvikas.
Grundholm förstod honom icke. Vad fan var det
för fel med huset? För det första var det inte något
fel, för det andra var det inte hans fel, för det
tredje syntes det inte. Grundholm var själv en
apostel. Här hade sen urminnes tider byggts med
tumstock och bondförstånd: Grundholm byggde
efter byggnadskonstens regler, så som de av veten­
skapen fastställts och beskrivits i ritningar och
böcker. Och vad var tacken? Småaktiga anmärk­
ningar, chikaner, hot om process! Grundholm var
martyr, även han. Och två martyrer förstå icke
varandra. Han blev grov, han gick till skåpet och
drack och blev ännu grövre. Han uppträdde som
en riktig figur, en urfigur. Och han sa:
Sätt ett kärl i skrubben, så får herrn det finaste
skithus i stan.
Med en dylik människa kunde Borck icke tala,
icke ens processa. Det fanns bara ett sätt att av­
hjälpa felet och avvärja löjet: att finna en an­
vändning för skrubben, en förnuftig, praktisk,
korrekt användning. Ty bort kom den icke med
mindre än att huset revs till grunden. Och där
stod det, stenmurat och koppartäckt, med flagg­
stång på taket och alla fönster på vid gavel för att
vädra ut fukten.

Agnes ville se på ståten. Hon fick nycklarna
av Grundholm och Axelsson i följe. Det var
söndag och söndagsväder och söndagskläder och
de gingo arm i arm som fästefolk och guldringen
glänste. När de stego uppför trappan och Axelsson
började skramla med nycklarna för att välja den
rätta, stannade folk på gatan och vände sig om och
betraktade dem. Och Agnes sa:
Ska en tro, att de tror att det är vårat, som
de glor!
De skrattade. Men dörren funno de öppen och
i salen funno de Borcken själv. Då blev Axelsson
blyg och smet. Agnes stod på tröskeln, tittade och
neg. Borck vandrade av och an och talade för sig
själv, stumt visserligen men med livliga åtbörder.
När han varsnade Agnes, rynkade han pannan och
trutade med läpparna. Men hon lät sig icke för­
skräckas utan nämnde ärende och namn, stånd och
villkor, kort och snabbt som sig hövdes. Borck blid­
nade och log. Jag är patron Borck, sa han. Det
måtte jag veta! sa Agnes. Han tänkte efter, vad han
borde kalla henne och bestämde sig för »hon lilla
mamsell». Mamsell för att vara artig, »hon lilla»
för att antyda hennes verkliga stånd. Han bjöd
henne att bese huset och följde henne själv ur rum
i rum. Hade han varit en figur, skulle han ha knipit
henne i kinden eller kittlat henne i sidan eller be­
handlat henne än grövre och plumpare. Lusten fanns
där men han gav icke efter för lusten utan njöt
mera av att behärska den. Han njöt också av hennes
beundran. Hon var nyfiken som en skata och lika

talför. När hon stigit in i förmaket och stod mellan
de båda väggfasta speglarna, som gå från golv till
tak, hade hon redan förbrukat alla lovord och
tuggat om dem. Hon skrek till: Nej, nu sätter jag
mig! och satte sig verkligen pladask på golvet. Det
var en överdrift och den stötte honom. Men han
eftersinnade, att hon endast var en piga, låtsades
om ingenting, räckte henne till och med handen.
Hon kände dock missnöjet, blev stillsam och sedig,
lade händerna i kors och gick som en präst i en
kyrka. Icke ens kökets under förmådde nu längre
bringa henne ur jämvikten. Hon besåg allt, be­
grundade allt, beundrade allt men med måtta. Borck
tänkte: Nu är den lilla figuren blyg. Men figuren
var inte blyg, figuren hade bara ett klart förstånd
och en snabb uppfattning.
Båda skulle ställas på prov och komma till korta.
När ronden var slut och Borcken avskedat sin gäst
i förstugan, vände han sig plötsligt om och ropade:
Vänta! Han hade fattat ett beslut, han ville an­
ställa ett prov, sända upp en försöksballong. Han
öppnade tapetdörren.
Här är någonting, jag har glömt, sa han. Här
är någonting av särdeles intresse. Lilla mamselln
ska titta på det här.
Han förde henne in i mörkret. Han sa:
Det här är någonting alldeles nytt. Jag tror inte,
att det finns förut i vårt land. Kan lilla mamselln
gissa?
Hon gissade på klädkammare men åtrade sig
genast. Rummet kunde inte vädras och dessutom

var ju klädkammare ingenting nytt. Hon kunde
inte gissa. Han sköt henne ut i förstugan, låste
dörren, stoppade på sig nyckeln. Och under det
att han det gjorde, sa han:
Det är en skamvrå.
Han vände sig mot henne och såg, att hon inte
förstått.
Lilla mamselln undrar, sa han. Men det är så, att
när man ska bygga ett stort och bekvämt och väl
inrättat hus som detta, så måste man tänka på
allt. På allt, ja. Hon såg att jag har två präktiga
barnkammare däruppe. Några barn har jag ju inte,
men jag kan få. Och alltid blir det ju barn förr
eller senare i ett stort hus som detta. Så man ska
tänka på det, när man bygger. Förstår lilla mamselln ?
Men hon förstod inte alls: det klara förståndet
svek henne.
Hon upprepade :
Skamvrå? Är det en skamvrå?
Och han sa:
Alldeles det ja. Det finns något som barn be­
höver lika väl som kläder och föda. Det är fostran.
Ett barn kan vara välartat och behöver likväl
någon gång straff och varning. Vad gör man då?
Aga är inte bra. Det användes inte längre i ut­
landet. Man kan slå för hårt, man kan skada
barnet. Nej, det finns ett gammalt beprövat medel:
man ställer barnet i skamvrå. Det får tänka sig
för, inse sitt fel, skämmas, ångra, bättra sig. Det
är ett gammalt och beprövat medel, men för så vitt
jag vet, har man aldrig använt det med efter­

tanke och förnuft här i landet. Man har ställt barnet
än här och än där, hur som helst och var som helst,
än i ett ljust rum, än i ett mörkt. Det är inte bra,
det är oförnuftigt, det är slarvigt. En skamvrå
måste vara någonting alldeles särskilt om den skall
tjäna sitt syfte. Den här är inrättad efter en ny
metod –
Hon upprepade:
Är det en skamvrå?
Ja, det är en skamvrå.
Och hon frågade:
Är den byggd för det?
Ja, svarade han och råkade olyckligtvis blinka
på ett spasmodiskt och lustigt sätt. Den är enkom
byggd för det ändamålet.
Då svek den snabba uppfattningen. Hon trodde,
att Jonathan Borck skämtade. Det var en förklaring
och den enda på hans kruserliga sätt mot en piga,
på hans åtbörder och utläggningar, hans mam­
sellande och allt annat spektakel. Hon trodde, att
Jonathan Borck var en lustig ture.
Och hon skrattade loss, skrattade uppåt och
skrattade nedåt, skrattade mot höjden och skrattade
mot jorden, skrattade i alla fyra väderstrecken och
vred sig av skratt. Ty när en fin herre gör sig så
mycket besvär med att raljera och roa en piga,
får hon ta till så att det förslår. Hon skrattade, så
att hon småler ännu, där hon ligger och fingrar
än på örat än på näsan, med nattlampan bredvid
sig, Vår Herre på sängkanten och sjuttio års allvar
i tankarna.

Då hände någonting förskräckligt och obegrip­
ligt. Noga besett och betraktat: det märkligaste
som någonsin hänt och någonsin skulle hända
henne. Den fina, korrekta lilla unga herrn försvann.
Långa, svarta rocken fanns kvar, gula västen,
de grå pantalongerna, hela härligheten men den
hängde på ett träbeläte. Kroppen var stel och sträckt,
sidovriden och höjd på yttersta tåspetsarna, som
om den inte haft någon tyngd. Ansiktet var grått
och gubbaktigt. Munnen hade gått i baklås, sned­
vriden som syndarens mun vid Yttersta Domen eller
den Obotfärdige Rövarens på korset. Ögonen
himlade. Han såg ut som en fåne.
Flickan skrek. Hon sprang mot dörren och ro­
pade på Axelsson. Så smög hon sig tillbaka på tå­
spetsarna och rörde försiktigt vid honom. Kroppen
kändes underligt hård. Plötsligt föll han emot
henne, vilade i hennes famn med utsträckta armar.
Kroppen mjuknade, huvudet slank åt sidan. Han
slöt ögonen, svalde, rapade gång på gång och så
hårt, att huvudet kastades fram och tillbaka. Så
var det över lika hastigt som det kommit. Han
rätade upp sig, suckade, gned sina kinder, smålog
som förut.
Jaha, sa han, nu har lilla mamsell sett allt­
sammans.
Låtsades om ingenting. Och Agnes låtsades om
ingenting, tackade, neg, gick. Men arm i arm med
Axelsson började hon skälva och klappra tänder.
Hon kom sig inte för att berätta och Axelsson
gjorde inga frågor. Han var mulen. Han hade hört

ropen och trodde, att Borcken tagit sig friheter.
Vad skulle han göra åt den saken?

Ryktet om Borckens skamvrå spreds hastigt och
vida. Agnes måtte väl ha skvallrat för Axelsson.
Ryktet gick långt ut i bygden och gjorde skada.
Staborna skrattade, men det var annorless med bön­
derna. I sex år hade de gjort affärer med Borcken
och det är betänkligt att göra affärer med en
människa, som bygger skamvrå åt sina barn. Allra
helst han inte har några. Är han galen i ett, så är
han väl galen i allt. Bönderna började dra sig åt
annat håll. Att han förbyggt sig var en sak, men
den betydde mindre. Kommerserådet skulle väl
stödja under och hjälpa honom över det värsta
föret. Och det hade en för resten aldrig sett, att
inte Borckarna betalade. Den ene för den andre,
om det knep; betalt blev det. Men vem rår på
galenskap och konster?
Fram på höstsidan var huset äntligen fuktfritt
och Borcken flyttade in. De gamla möblerna för­
slogo litet i det stora huset med sina tjugu rum.
Nytt ville han inte skaffa, ty det nya skulle vara
prima och sådan var gunås inte ställningen. I stället
blev det gammalt. Borckarna kommo släpande med
sitt överlopps. Skolmamsellerna kommo dragande
med en hel liten förmaksmöbel, som stått väl in­
slagen på vinden i modiga trettio år. Det var ett par
glada och frimodiga små fruntimmer, skolmam­
sellerna, praktiska och förnuftiga. De gåvo flickorna
en extra lovdag och tjuguåtta jäntor med släng­

piskor i nackarna och fnitter och flin och krum­
bukter i var tum tågade med stolar och bord,
soffor och hyllor, kanapéer och piedestaler, glas­
kronor och gyllene bordstudsare, kuddar och
schabrak till Borckska gården. Borcken stod på
trappan, nätt och korrekt, tog emot. Hökarens
drängar släpade fram en jättelik taffel av palisander­
trä. Köpmannens flakvagn forslade möbler i fyra
vännor. Grevinnan kom titt och tätt med famnen
full av vaser och urnor, speglar, lampor, lampetter.
Alla kommo, stora och små med stort och smått.
Jonathan stod på trappan, tog emot. Staden såg på.
Så blev det fest. Borgmästaren bjöds och råd­
männen, prostens, doktorns, några köpmän, ett
tjugutal herrar och damer samt alla Borckar.
Borckarna inom stan till ett antal av aderton och sex
Borckar utom stan. Alla hade pepparbruna ögon,
röda, runda kinder, strävt brunt hår, alla voro liv­
liga i ord och åthävor; kommerserådet och hans
barn hade krumnäsor, de andra trubbnäsor, det var
skillnaden. Och Jonathan var den tyste bland dem.
Vidare bjöds Grundholm och hans folk, sex
ogifta arbetare och fem gifta. Agnes fick följa med
som Grundholms piga och Axelssons fästmö. Huset
förevisades från källare till vind och allt gick bra.
Ingen hade hjärta att ens titta åt tapetdörren.
Gästerna åto i stora salen, arbetarna i skänk­
rummet. Då prosten höll tal för Jonathan och
borgmästaren för Grundholm kallades arbetarna in
för att skåla och hurra. Alltsammans var mycket bra.
Jonathan skålade med Agnes och sa: Lilla mamselln

har varit här förr. Ingenting annat. Men när hon
gick hem den kvällen var hon Borckens fästmö
och inte längre Axelssons. Det hade sina särskilda
orsaker.
Så här gick det till. Festen förlöpte lugnt och
lyckligt så länge man satt vid bordet. Kommerse­
rådet somnade. Han var vacker att se på med sina
rödlätta kinder, sina vita polisonger. Egentligen var
han dum, trög och tung och dåsig. Men vad
betydde det? Han hade sitt eget ekipage, han kunde
fara hem, när han ville och somna när han be­
hagade. Borckarna följde honom mangrant ut på
gatan, arbetarna lyfte honom upp i vagnen, hurrade.
Borckarna dröjde en stund på gatan, upprymda och
förnöjda, beskådade husets lysande fönster och läto
sig beskådas. Gingo så in, damerna till förmaket,
herrarna till rökrummet. De bolmade, de sjönko
ned i stolarna, de stånkade av välbehag. Och
någon sa:
Det är ett präktigt hus. Kom ihåg, Jonathan,
att om du skulle vilja sälja, ska du sälja till någon
av oss. Gården får inte gå ur släkten. Kom ihåg,
att vi ha hjälpt dig.
Jonathan slog ut med armarna, vinkade med
händerna, nickade, blinkade och lovade med hela
kroppen. De betraktade honom med röda och en
smula tårade ögon. Och de tänkte: Besynnerligt!
Här går han som en stor matador i eget hus. Han gör
affärer, goda affärer. Han är finare än någon av oss.
Till sist blir han kanske rika karln. Och ändå
är det bara lilla Jonathan!

De sutto och pratade. Skamvrån kom på tal, ty
man ska ju ha något att skratta åt. Alltså skrattade
de och vände på saken och tuggade den och
skrattade, så länge de orkade. Så småningom bröt
prosten upp och borgmästaren och alla de främ­
mande. Men Borckarna kunde icke lämna Jonathan.
De betraktade honom där han som beskäftig värd
rörde sig i rökmolnen, fin och korrekt. Han hade
tolv par Borckska ögon omkring sig och alla voro
de rödsprängda av rök och sprit och av någonting
annat. Han hörde någon säga:
Besynnerligt att det har blivit en sån karl av
dig, Jonathan. Jag minns dig mycket väl som pojke.
Då var du en krake. Man behövde bara sätta näven
under näsan på honom, så blev han som tokig.
Komplett fånig.
En annan sa:
Det var sjukligt, men det växer bort.
Och en tredje:
Ja, det växer bort. Han är ju ackurat som en
vanlig människa. Och hus har han och två barn­
kammare. En vacker dag går han och gifter sig.
Och de skrattade allesammans, friska, grova karlar
med bullerbasar och skratt, som kom stenar att
dansa. Välvilliga ända ned i hjärtroten, halvt för­
älskade i Jonathan. Alla hade de hjälpt honom efter
förmåga och inte bara nu med huset. De hade hjälpt
honom så länge de kunde minnas tillbaka: i skolan
bland kamraterna, på gator och torg, i lek och
allvar. De hade skyddat honom som en liten prins.
För tusan, man fick ta varligt i Jonathan! Men nu

var han då karl för sin hatt, husägare och matador.
Han måtte väl tåla lite skoj. För tusan! För tusan!
Var och en har sin svaga sida. Skrattar man inte åt
den, vad ska man då skratta åt?
Men skrattet lockade damerna. Skolmamsellerna
kommo i dörren och grevinnan. Hon var ett frun­
timmer som visste mycket och förstod allt. När
hon nu hörde alla Borckarna ropa, att Jonathan
borde gifta sig och det bums, blev hon alldeles för­
skräckt. Hon bad honom att för guds skull inte
tänka på något så galet. Hon förklarade hela saken
och sammanhanget för honom och dryftade spörs­
målet utförligt men finkänsligt. Jonathan förstår,
sa hon. Med din hälsa. Vi är alla så glada, så
glada. Att du är så kry. Men det vore döden för dig.
Sådan som du är. Ja, du vet nog själv, du känner det
på dig. Det vore orätt. Först och främst mot dig
själv. Men kanske också en smula mot din hustru.
Ser du, en kvinna är en kvinna. Ja, det är hon. Det
kan hon inte hjälpa. Du skulle nog bli en snäll
äkta man. Visst skulle du det, kära Jonathan! Men
du som är så rättrådig och korrekt. Det skulle bli
svårt för dig, ja, det säger jag dig uppriktigt,
Jonathan: du skulle få många svåra stunder.
Så småningom fick hon ju sagt allt, som var
att säga och så var det över. Herrarna tittade på
sina ur, gäspade och reste sig. De omfamnade
Jonathan, dunkade honom i ryggen, klappade
honom på magen. Figurer och urfigurer! Så gingo
de, muttrande och huttrande, dröjde en stund på
gatan för att betrakta den Borckska gården. Och då

Jonathan öppnade herrumsfönstret för att vädra ut
röken, ropade de med en mun:
Se, där är han! Tack, Jonathan! Godnatt, Jo­
nathan! Sov gott, Jonathan! Lycka till, Jonathan!
Och han bredde ut armarna som om han velat
omfamna hela den Borckska skocken, nickade,
vinkade.
Han släckte alla ljusen. Han tog en stol, ställde
den mitt i salen och satte sig på stolen. Där satt
han i mörkret och talade för sig själv, stum som
en fisk men med livliga åtbörder och ett hemskt
grimaserande. Det hade kanske varit svårt att tolka
hans teckenspråk. För resten var det kolsvart i
rummet. Men rätt vad det var, steg Agnes in
med ett brinnande ljus i handen. Schal över
skuldrorna, schalett på huvudet, färdig att gå. Hon
skulle bara tacka patron för välplägnaden. Kanske
hoppades hon få en slant. Hon sa: Jösses, att patron
sitter i mörkret!
Han sa ingenting, men han upphörde att fäkta
och grimasera.
Och hon sa:
Jag har dröjt lite länge, jag, för jag skulle hjälpa
flickorna med disken.
Ville han nu ge henne en slant som tack för
hjälpen, så var det hans sak. Men Borcken hade
annat i tankarna. Han reste sig, sköt fram stolen
och bjöd henne sitta. Han tog ljuset ur hennes hand
och tände takkronan. Och medan han det gjorde
sa han:
Det är en sak, jag skulle vilja säga mamselln.

Hon tör bli förvånad, men det kan inte hjälpas. Det
här är ett stort hus som mamselln vet. Jag har hus­
hållerska och piga. Det förslår inte. Nu frågar jag
mamselln rakt på sak och utan vidare, om hon vill
komma hit?
Hon tänkte sig om och det var gjort i en
handvändning. Att flytta från Grundholm till Borck,
jo jäsingen, det ville hon nog. Men hon ville inte
visa sig angelägen. Utan sa:
Ja, det får väl bli Grundholms sak, om han
släpper mig. Fast inte mig emot.
Och eftersom han stod där och teg och sten­
stirrade, fortsatte hon:
Nej, inte mig emot. För jag har hört, att man
ska få dåligt rykte hos Grundholm. Men här bleve
det ju annorless.
Varför det då? frågade han och fick plötsligt
mål i mun. Vad menar mamselln med det? Var­
för skulle hon inte få dåligt rykte här?
Hon gapade.
Ååh, sa hon, det kan jag väl aldrig tro.
Han mumlade:
Tro hit och tro dit.
Och så tego de. Ända tills det började bli ängsligt.
Då steg hon upp och neg. Nekat hade hon ju
inte, och ville han sticka till henne städseln nu med
samma, så var det hans sak. Men Borcken hade
annat i tankarna.
Mamselln, sa han, nu tror mamsell, att jag vill
städsla henne som tjänarinna eller hushållsmamsell.
Det vill jag icke. Men jag ska be henne att inte

skratta som sist, ifall hon skulle finna det lustigt.
Ty nu frågar jag henne rakt på sak och utan vidare,
om hon skulle vilja gifta sig med mig? Mamsell
kan tänka på saken och lämna mig svar i morgon.
Antingen skriftligen då hon ju vet min adress eller
ock om hon vill komma upp på mitt kontor mellan
nio och tre. Bäst vore emellertid, om mamselln
kunde besluta sig nu med detsamma.
Hon tänkte:
Ja, konstig ska han ju vara.
Men hon sa:
Det är bra sent nu. Patron kan behöva komma
i säng.
Han svarade:
Jag behöver inte komma i säng mer än någon
annan. Mamsell finner mitt handlingssätt underligt,
men det angår henne inte. Hon känner inte mina
räsonger. Mamsell har för den skull blott att be­
svara min fråga jakande eller nekande. Jag vet
inte, om jag personligen är tilldragande, men för
mamsell bör jag vara, vad man kallar ett gott gifte.
Det är också någonting att taga i betraktande. Och
nu kan det vara nog för i kväll. Skulle mamsell vilja
räcka mig handen?
Han gick emot henne: hon gömde båda händerna
på ryggen. Han tvärstannade, rynkade pannan och
yttrade med fast stämma:
Jag bleve högeligen obligerad, om mamsell ville .
räcka mig handen.
Jo, visst ville hon det. Men först måste hon stryka
av sig Axelssons guldring och låta den försvinna

i kjortelsäcken. För den händelse att patron skulle
fatta båda hennes händer.
Man ska ha tankarna med sig.
Emellertid nöjde han sig med den högra,
funderade ett slag på att kyssa den, men fann det
mindre korrekt i betraktande av ställningens oviss­
het. Varför han lät bli.
Hon skrev inte och gick inte till kontoret mellan
nio och tre, men hon fick tjugutre karats ring med
namn och datum ingraverade. Förlovningen annon­
serades. Köpman Jonathan Borck – Agnes Storm.










Och Axelsson? Och Grundholm? Och släkten?
Axelsson hade mest att säga och sa minst. Han
fick veta allt. Saken klarlades fullständigt. Agnes
höll av Axelsson, men Borcken hade friat. Det
kunde ingen hjälpa och det var det hela. Hon lade
avgörandet i Axelssons händer, hon böjde sig inför
honom som inför Gud Fader. Just de orden an­
vände hon.
Axelsson blev mulen. Han tog sig en funderare.
Han frågade, om det hade skett den där gången,
då hon skrek. Hon svarade, att just då hade det
skett. Det var en lögn, visserligen, men den gjorde
saken enklare och mindre konstig. Nå, ser du det
då! sa Axelsson och fann någon tröst i att ha
gissat rätt. Eljest var, det ju klent med trösten.
Han undrade, om han borde bli ond. En örfil
borde han kanske ge henne. Men det är inte så
lätt att bli ond, när man inte har lynnet. Han
mulnade och mulnade, kom inte längre. Avgö­
randet låg i hans hand. Det var en satans historia.
Axelsson gick till bygget och tog det i betrak­
tande. Borckska gården låg inför honom i all dess
härlighet. Och plötsligt fick han klarhet. Den kom
som blixten, den slog honom som åskan, den
brände på sekunden sju lass sorgens ogräs, krångel

och konstigheter. Fanns det någon liknelse mellan
Axelsson och Borcken? Fanns det någon jämfö­
relse? Karl som karl, kan vara. Men vad väger den
tyngsta karl mot ett tvåvånings stenhus under kop­
partak? Axelsson fick klarhet och större gåva givs
icke. Du vore väl galen, sa han till flickan. Det
finns ingen liknelse, så det är ingen vånn.
Han övertalade henne: det tog en halvtimme. Sen
övertalade han sig själv: det tog längre tid. Men
det var en angenäm sysselsättning och den varade
hela livet. Hur tusan skulle det ha gått, om han
inte haft begrepp och förstånd? Avgörandet hade
vilat i hans hand: hon hade böjt sig inför honom
som inför Gud Fader.
Och då sa jag, sa Axelsson – och med åren
tummade han på texten en smula – då sa jag:
Mamselln vore väl galen!
Nej, Axelsson var inte svår att komma förbi.
Han fordrade bara en sak: hon skulle behålla hans
fästmansgåva, den nötta ringen. Den kunde inte
göra henne något omak, så uselt liten och lätt. Och
då hon kramade sig med känslor och tyckte orätt
att beröva honom guldet, rätade han på sig och
liknade trots allt en patron. Jag bleve högeligen
obligerad! sa han. Inte precis de orden, men den
meningen och den tonen. Hon behöll ringen, knöt
den vid ett band och bar den mellan särk och tröja.
Axelsson klarnade. Och så länge han lever, lever
han i den tron att ringen hänger i ett blått band
mellan särk och tröja. Det gör den nu visser­
ligen icke.

Värre blev det med Grundholm. Han hade lagen
på sin sida. Agnes hade tagit ny städsel för ett
år från oktober räknat och detta hände i no­
vember. Han tänkte inte släppa henne. Hon hade
bedragit honom med skurning och tvätt och andra
krumbukter och var icke förty en slinka. Efter­
som man inte gifter sig med en piga utan att ha
känt henne.
Du har hållits med Borcken! skrek han. Du
har hållits med Borcken! Bekänn din ärkekatkes!
Hon bekände. Hon hade hållits med Borcken.
Nåja, ser du det då! sa Grundholm och lugnade
sig en gnatta. Ty världen är vansklig, konstigare
blir den för varje dag och det känns skönt att gissa
rätt någon gång. Likväl var det en satans historia.
Han hade städslat och lönat henne, klätt henne,
fött henne tills hon blev rar och röd och rund,
flickdängan. Vidare hade han estimerat henne och
attackerat henne. Men nej! Hon hade hycklat och
bedragit. Grundholm begärde en öppen förklaring.
Vari låg Borckens förtjänst och Grundholms brist,
oavsett åldern, som var något överårig?
Borcken hade lovat gifte från första stund.
Det dög, det kalmerade. För tusan, så dum hade
ju inte Grundholm varit! Men Borcken var ett ärans
fä och nu låg han, som han bäddat. Grundholm
grinade och gonade sig och fnös. Men när Agnes
skulle be sig fri ur tjänsten, stötte hon mot lagens
makt och Grundholms onda vilja.
Nej, sa han, du är städslad och du ska gå året
ut. Sen får Borcken ta, vad som finns. Om det

finns något. För nu ska det inte skuras mer här i
huset.
En sån otrolig figur var han, rödbrusig, plussig
och flåsande, med väldiga vårtor här och var i
ansiktet och på halsen.
Agnes grubblade. Hon kunde inte gå ett helt år
som Grundholms piga och Borcks fästmö. Hon
måste göra sig fri och göra det själv, utan Borckens
hjälp. Ty saken var i sin första begynnelse och allt
igenom ömtålig. Agnes beslöt att ta till lipen. Grund­
holm låg som en timmerstock över hennes väg: hon
skulle såga honom med sitt brösts suckar och upplösa
honom med sina ögons gråt. Hon satte igång utan
stora åthävor, började med sakta snyftningar vid mid­
dagstid, lipade försvarligt fram mot kvällen och stor­
grät med suck och stön och hjärtats högljudda för­
tvivlan hela natten. Men hon hade räknat alldeles fel.
Urfiguren njöt. Han låg i sin säng och sin ondska
och gonade sig. Hjärtats högljudda förtvivlan höll
honom vaken och det hade han alls ingenting emot,
ty han låg och kände sig som en väldig makt och
en satans grym och rättfärdig och oböjlig herre.
Och då och då tog han sig en snaps. Gråt du,
tänkte han, legostadgan gråter du inte bort. Och
han sträckte på sig och gonade sig i sin säng, som
var gjord av ekvirke alldeles som legostadgan.
Framåt morgonsidan började Grundholm snarka
och Agnes torkade sina tårar.
Förstånd ville det till, klart och blankt förstånd.
Och djärvhet! Hon fattade ett beslut, så enastående

djärvt, att det förbluffar henne än i dag. Hon
gjorde Grundholm sin kärleksförklaring.
Han stod vid ritbordet, grov och gruvlig, med
papper högtals omkring sig, linjaler och passare,
hundratals instrument och konstigheter. Och han
var full av lärdom, stilar och beräkningar, i allo
en stor man. Agnes var mindre än det minsta.
Hon sa:
Se arkitekten har aldrig estimerat mig. Utan en
har varit som bara luften.
Det var ett slag rätt i planeten, oväntat och
förbryllande. Va? flämtade han. Va tusan, säger
du? Har jag inte estimerat dig? Har jag inte varit
efter dig som den lede? Va skyller du mig för?
Hon sa:
Det är väl inte det, en väntar av arkitekten.
Så kan med några enkla ord, rätt sagda, en sak
vridas helt om och få ett alldeles nytt utseende.
Vem var han, Grundholm? En grov karl och stor
flickjägare efter naturens bud och sin kropps kraf­
ter. Vad han ville, det kunde han och med våp
och sjåp kom man ingen vart med honom. Men
si! Han var ock en apostel. En man som offrat
många och långa år, stora pengar och en himla
möda för att inhämta höga lärdomar. Han hade
byggt härliga hus, som stå och bestå under Vår
Herres sol, hus efter konstens regler. Men folk hade
sagt: Vem är denne Grundholm ? Är han icke född
i Vagnmakargränd? Har han icke växt upp bland oss
och gått i fattigskolan? Är han förmer än andra
byggnadsbasar? Så blev han grov bland de grova,

till sina åthävor en byggnadsbas men i sitt hjärta
en arkitekt.
Och här stod nu bondtösen och väntade något
annat av honom, väntade att han skulle vara arkitekt
ut i fingerspetsarna. Hon betraktade hans instrument
och ritningar, hans bokskåp och hyllor, planscherna
med byggnadskonstens skilda stilar och otaliga
finesser. Och hon betraktade honom själv, i smyg
visserligen och dock så, att han i de blyga, för­
undrade bondtösögonen såg bilden av en fulländad,
förädlad Grundholm.
Han sa:
Gå ut till sitt. Gå ut med sig. Gå ut.
Hon gick och han fortsatte att rita. Han granskade
sitt verk och sa: Tja! Vem fan i stan gör maken?
Han lade ifrån sig instrumenten, röjde undan på
bordet, tog fram stora portföljen, bredde ut alla
ritningar från de första försöken ända fram till
Borckens hus. Han sökte efter felen, de beryktade
felen. Och de fanns där ju. Men hur finurligt
var inte det hela! Hur satans knipslugt hade han
inte lurat den riktiga och rätta stilen på bångstyriga
hus! Alldeles som när man snör en svällande
käring i järnfjädrar och ger henne figur och ut­
seende, ungdom och behag. Hur sinnrikt han
arbetat! Vilka förbluffande idéer han haft! Ett
bryggeri hade han gjort till ett grekiskt tempel. Ett
stall till en indisk pagod. Ett fattighus till en Rhen­
borg. En sjukstuga till en gustaviansk paviljong.
Allt var skönt, förädlat, adlat. Av själva fattigskolan
hade han ryckt dess förnedrande grå hölje för att

bakom en fasad av venetianskt tycke dölja en torftig
verklighet. Han hade lyckats, en sån knävel till karl!
Han blev glad, han blev lugn och trygg, han blev
andäktig. Han kände sig själv och han sa: Tja! Vem
fan i stan gör maken ?
Vid middagsbordet tog han Agnes kring hand­
loven och sa:
Menar Agnes, att hon skulle varit villigare, om
jag lovat henne gifte från början.
Hon svarade:
Det är klart.
Hon ljög. Hon befann sig i nöd, hon fullföljde
en plan. Ändamålet var gott. Hon måste ljuga.
Vid kvällsvarden tog han henne åter om hand­
loven och sa:
Menar Agnes, att hon lika gärna kunde gifta
sig med mig som med Borcken, den fånen?
Hon svarade:
Å, det kan en ju inte begära.
Det var ett tvetydigt svar, det ringde i öronen
och det kittlade i hjärnan. Det tog sömnen. Han
kände sig tvåkluven. Än tänkte han stiga in i
kökskammaren och lova henne gifte utan vederlag.
Än tycktes det honom bättre att ta vederlaget utan
löfte. Han kunde inte fatta något beslut, men han
pinade ut sig. Han var inte van att gräla med sig
själv. Det ena kunde ju vara bra och det andra
kunde också vara bra. Han kände sig ihålig som
en tom tunna. Och så småningom blev han ra­
sande, topp tunnor tusan skock billijoner rasande!
Va fan! Flickslänga!

När hon kom in till honom med morgonkaffet,
kallsvettades han av raseri. I ögonen flammade
gröna små avgrundslågor. Men han behärskade sig
fullständigt. Han var alltjämt den mannen, som
höll andakt inför sitt livs verk. Inte den andre,
inte den busen och basen, som folk ville ha honom
till. Han var den överlägsne, stränge, rättfärdige
husbonden.
Han sa:
Det är väl så, att Agnes har givit Borcken sitt
oåterkalleliga jaord?
Hon suckade den rätta sucken och sjönk samman
i den rätta hopplösheten. Men Grundholm satte sig
upp, arkitekt, fin karl och sträng husbonde. Han sa.
Då packar hon sina tillhörigheter och går. Ta
mig tusan om det passar sig, att hon går här och
stryker sig mot mig. Den tiden är förbi. Begriper
hon? Jag kan raljera med en flicka men jag vet,
vad som passar sig. Det är den stora skillnaden.
Begriper hon? Gå ut med sig, gå!
Det var Grundholm. Besegrad, kan man säga, av
sin egen lärdom och en begåvning, som höjde
honom över mängden och ålade honom stora för­
pliktelser. Besegrad och segrare.

Och så var det släkten.
Av släkten hade hon väntat sig det värsta och
släkten blev värst. Men alls inte så som hon trott.
Hon hade väntat högfärd och förakt, sura miner,
rynkade näsor, förolämpningar. Hon var inte orim­
lig, hon begärde ej att bli godtagen som en veder­

like. En vänlig nedlåtenhet eller förnäm likgiltighet
skulle hon hålla till godo med. Hon var bara rädd,
att de skulle säga henne elakheter mitt upp i synen.
Hennes klara förstånd motvägdes i viss mån av ett
ettrigt lynne.
Ack, hon kände inte Borckarna! Släkten
tog emot henne med öppen famn. Det var horribelt
hugnesamt att se ett nytt, ett alldeles främmande
ansikte vid familjemiddagarna. I två generationer
hade de gift sig inom släkten eller med släkt till
släkten eller i varje fall med vederlikar. En och
annan, mönsterskrivaren t. ex., hade gift sig över
sitt stånd. Men någon piga hade aldrig förekommit.
Det var nytt. Bondtösen gjorde furor. Damerna
kysste henne, herrarna kramade henne och dunkade
stackars Jonathan i ryggen. Kommerserådet sa:
Jag är glad, det får jag säga. Jag är uppriktigt
nöjd och belåten. Gud ske pris, det är jag verk­
ligen.
Han satte henne på sitt knä och plockade så
smått på henne, mätte hennes midja med händerna,
trutade med sin gamla mun och kysste henne.
Damerna drogo sig oförmärkt avsides och råd­
plägade. Någonting borde man kanske göra för
flickans edukation. Det beslöts att hon tills vidare
skulle bo hos grevinnan, som var auktoritet i fråga
om takt och fin ton.
Grevinnan bodde över gården i ett rum och kök.
Köket var en salong, rummet ett museum. Sängplats
fanns icke. Grevinnan låg skam till sägandes på
bara golvet. På vindskontoret stod emellertid en

säng och där fick Agnes ligga. Hon låg sämre än
hos Grundholm och hon svalt rent ut sagt, men
hon fick lära sig åtskilligt. Det behövdes. Hon
var otroligt bondsk och tarvlig. Till sitt sextonde
år hade hon levat ensam med fader Storm, sedan
med Grundholm och hans karlar. Var skulle hon ha
lärt fina seder? Hon förstod inte ens att skämmas
för sina grova vanor. Hände det henne en naturlig
malör, bad hon icke ens om ursäkt. Hon sa:
Nej, hör på åskan mitt i vintern!
Eller:
Där sprack kalsongerna!
Grevinnan stack kolskyffeln i elden och rökte
med kamfer och parfym. Så grova fel påtalade
hon icke: det bar henne emot och de skulle nog
försvinna ändå. Smärre fel rättade hon med utsökt
grannlagenhet. Hon sa: Skulle lilla vännen bli
ledsen om jag gjorde henne uppmärksam på en
sak? Och så kom då saken med många ord före sig
och många ord efter sig och en massa utläggningar.
Flickan var läraktig, utan tvivel, men ibland skulle
grevinnan ha önskat en snabbare uppfattning. Hon
kunde t. ex. säga:
Så där får man aldrig göra, nej, aldrig i livet,
lilla vännen!
Men då lilla vännen glodde, oveten som en
spån, måste grevinnan sätta händerna kring mun
och viska:
Man kallar det: rapa!
Och hon dolde sitt anlete, på det att flickebarnet
måtte förstå! Hon var för resten en märklig person,

grevinnan. Sin fattigdom bar hon som en utmär­
kelse. Den framhävde det eviga och det orubbliga
i en god börds och en fin uppfostrans företräden.
Ingenting kunde förnedra henne. Hon hade en sid
blågrå rock av kinesiskt tyg med blommor och
fåglar och fiskar i finaste brodyr. Iförd den var
hon en gammal liten grevinna; iförd den struttade
hon över gården med slaskhink i vardera handen,
en syn för kvarterets madammer. Hon gjorde själv
alla grovsysslor och lät icke Agnes göra dem. Ty,
sade hon, jag kan tömma slasken utan att för­
nedra mig, men lilla vännen kan inte tömma slasken
utan att förnedra sig.
Och så tömde hon slasken utan att förnedra sig.

Var söndag kom Borcken och hämtade de båda
damerna till högmässan. Efter gudstjänsten gingo
de utmed åstranden, där alla andra gingo. Borck
förde grevinnan vid sin högra arm, fästmön vid
den vänstra. Vänner och bekanta, alla överhets­
personer av rang presenterades. Bland dem fanns
det lustigkurrar och även föraktliga personer, som
ville sätta bondtösen på det hala och locka henne
att begå någon fadäs. Det var som att gå på lina.
Agnes såg stint på Borcken. Om högra mungipan
drogs upp och kinden skalv, var det fara på färde.
Ibland tröttnade hon på alltsammans och lät gro­
dorna hoppa ur mun, glatt och fritt. Av Borck fick
hon varken klander eller beröm. Icke förty be­
mödade hon sig och efter tre månaders edukation
var hon så gott som fulländad till sätt och sed.

Mera fulländad kanske än det Borckska genom­
snittet. Då tröttnade Borckarna. Förtjusningen
dunstade bort, fjäsningen upphörde. Nu, när hon
äntligen fått tournyr och polityr, sa de sins­
emellan: Äsch den där pigan! Damerna sa henne
mitt upp i ansiktet: Kära söta barn, sjåpa sig inte
för oss.
Det var konstiga kroppar och trots sitt klara
förstånd, förstod hon dem icke. Hon begrep inte,
att hon inte var rolig längre. Allra minst förstod
hon fästmannen. Hon blev ängslig, trodde att han
uppsnappat något om Grundholm eller Axelsson,
sant eller osant. Han såg inte ut att vara förälskad.
Om söndagarna kysste han henne på munnen, ifall
grevinnan var tillstädes. Var hon icke tillstädes,
kysste han henne på pannan eller kinden. En enda
gång hände det, att han bet henne i örat. Men det
var inte något stort kärlekstecken för en bondtös,
allra helst han genast bad om ursäkt. Ställningen
var oviss och otrygg. Hon hade ingenting fast
att hålla sig till. De hade inte trolovats inför
präst, det hade inte lyst för dem. Två gånger hade
datum för bröllopet fastställts och två gånger upp­
skjutits. Hon fick för sig, att de ville lura henne.
Det klara förståndet började arbeta och skärskåda
saken från alla håll. Skulle hon rimligen kunna
begära någon ersättning, ifall Borck bröt sitt löfte?
Lagen kände hon icke, men i bibeln fann hon många
höga ord om äktenskapet. Några kände hon redan
från kyrkgången, och lade nu andra till förrådet
för att i händelse av behov ej stå svarslös. Hon

måtte väl se sig om och tänka sig för, eftersom
hon stod ensam mot många.
Vid en söndagsmiddag hos kommerserådet kom
bröllopet åter på tal. Gubben satt där skär och
vit som en nyfödd, sömnig och dum, storåt och
smånickade, stirrade på Agnes och gäspade i ser­
vetten. Och han började blinka, vilket var ett tecken,
att han önskade tala. Borckarna tystnade. Kommerse­
rådet sa:
Gu ske pris! Om ni skulle gifta er på min födelse­
dag? Hur skulle det vara? Det kunde väl passa?
Jonathan svarade:
Jo visst, om kära pappa önskar.
De andra återknöto sina samtal, som om de
ingenting hört. Men gubben vände sig till dem:
Hör ni, vad jag säger? På min födelsedag. Då
är det sommar. Det kunde väl passa?
Tystnad, släkten hörde inte på det örat.
Men efter middagen, då damerna voro allena,
togo de flickan emellan sig, satte henne i ringen
och talade oförbehållsamt fast med många förbehåll,
dunkelt och gudi klagat klart.
Jonathan var en idiot.
Nej, ingalunda idiot. Men han hade en svaghet,
inte precis i förståndet. Bevars, han kunde vara
lika klok som alla Borckar sammantagna. Någonting
underligt var det i alla fall. Underlig som barn,
klen. Det hade ju växt bort med åren, men fanns
nog där ändå. Ibland fick han en sorts anfall. Det
var inte fallandesot. Ånej då, ånej då! Så hemskt
kunde det inte vara men var kanske någonting

liknande. Om nu Agnes visste hur glada de voro,
att någon ville ta hand om honom! Så klen! Och
Agnes, en stor, stark tös, en riktig kärnflicka av
bondestam! Om det nu på det hela taget var så
bra för honom? Det var uppoffrande, men var det
rätt? Riktigt rätt? Frånsett att det skulle skada
Jonathan – var det rätt mot henne själv? Hur
skulle de uttrycka sig? Om hon bleve besviken?
Om hon ångrade sig?
Och de ansatte henne. De klungade sig omkring
henne som bien klunga sig kring visen. De surrade
och susade och utstrålade en ljum, klibbig värme,
som smetade av sig. Hon satt där tämligen hjälplös.
Hon förstod nog vad de menade. Men hon trodde
just inte, att de menade, vad de menade. Hon
trodde rent ut sagt att det var djävulskap.
Ty vad ojade de sig för? Kunde hon icke själv
se, att Borcken var en liten klen karl, två styver värd
mellan vänner från den kroppsliga sidan sedd. Så
betraktad var han inte hälften mot Grundholm, inte
tiondelen mot Axelsson. Men att fina mamseller,
fröknar och fruar sågo det heliga äkta ståndet med
så sörjiga ögon, det trodde hon lite på. Det var
knep att lura bönder och skon klämde annor­
städes. Borcken var klen, men giftet var gott.
Där klämde skon. De ville lura henne på ett gott
gifte. Det kliade i henne att få säga dem rent
ut ett sanningens ord. Att äktenskapet var heligt och
att hon tog Borcken för gårdens skull och inte för
sängvärmens. Det hade varit att hyfsa till dem och
lära dem goda seder. Men hon aktade sig.

Hon tog Ordet i sin mun, det höga Ordet, som
allt nederslår om det rätt användes. Ordet bjuder
och befaller och konstiga ord om konstiga saker
blir rök och dimma. Hon började försiktigt och
allmänneligt, utan udd och brodd, och se, det visade
sig, att de icke kunde bemöta henne, helt enkelt
därför att de inte kunde ett enda skriftställe utan­
till. Då blev hon djärvare, citerade med större
frihet, tummade och lämpade efter behov. Och hon
blev het av idel lärdom och idel ödmjukhet. Hon
var ett ringa redskap och kanske värd att kastas
bland soporna. Men om den Högste icke förkastat
henne? Om den Högste sänt henne och ställt
henne vid Jonathans sida under jordevandringen?
Själv var hon ett spån, men om den Högste hade
sin mening med spånet? Om han visste vad han
gjorde? Tänk, om han visste!
Hon skred till anfall, hon slog dem, hon tuktade
dem med Ordet. De föllo undan, de gåvo tappt, de
sa: Ja, om Agnes ser saken på det sättet –
Jo, just så såg hon den, och eho som såg
den annorlunda, hon kände varken lagen eller
profeterna. Ty är äktenskapet icke lust utan det
är en tung plikt att fylla, varav kommer välsignelse.
Ja, då så, suckade damerna, då är det ju bäst
att ni gifter er.
Deras motstånd var krossat och i släktens damer
var hela släkten besegrad. Vår Herre hade stått
henne bi och hållit sin hand över henne och frälsat
henne från den lotten att gå som piga i världen
då annat bjöds. Gifte och gård, hus och hem, ställ­

ning och anseende. Ära vare Gud i höjden och
pris på jorden! Amen.
Men när Borcken följt damerna hem, bad han
grevinnan om tillstånd att få tala med Agnes i
enrum. Och sedan han bjudit flickan en stol och
satt sig mitt emot henne, och sedan han torkat
ansiktet med näsduken och stött händerna mot
knäna, sa han henne, att det inte kunde bli något
bröllop.
Han skulle göra cession.
Det var segern! Gifte och gård, hus och hem,
ställning och anseende. Han skulle göra cession.
Bröderna hade granskat hans räkenskaper, kusiner
och onklar hade granskat hans räkenskaper, hela
släkten. Ställningen var ohållbar. Han måste göra
cession.
Och jag då? frågade Agnes.
Han bredde ut armarna, men inte för att om­
famna. Han lade huvudet på sned och blundade.
Var det ett svar?
Och jag då! skrek hon. Tre månaders edukation
visade sig hopplöst förspilld. Bondtösen stack fram,
knektatösen. Flickan som suttit bak stenen bak
stugan och räknat sina sparpengar. Jäntan, som
skickat länsman på far själv. Som inte lät lura sig,
som ville att rätt ska vara rätt, helst rätten var
hennes. Hon tog inte längre Ordet i sin mun, men
orden tröto henne icke. Ord som hagelskurar,
ord som stenar, ord som smält bly.
Han sa:
I min person förlorar kära Agnes just ingenting.

Det vet jag, bekände hon. Det har de nog tutat
i mig. Vad du är för en ynkrygg!
Han satt på sin stol, liten och lätt, prydlig och
nätt, färglös i ansiktet som en urblekt docka. Hon
tystnade för att se. Hon makade sig bort till honom,
förlägen och skamsen. Hon petade på honom som
för att känna efter, om han var hel. Hon sa:
Du! Inte väl är du ledsen, du?
Han smålog och nickade. Hon började smeka
honom, tunt och lätt och försiktigt, rädd för sina
starka nypor och det ettriga lynnet, som pyrde
invärtes, färdigt att flamma upp. Men smekningarna
gjorde hennes händer mjukare. Lynnet blev lent.
Hon fann smekord.
Kära hjärtanes, sa hon. Stackare den, som är liten!
Han sa:
Det är mycket vänligt av Agnes att inte vara
ond på mig. Agnes har stora orsaker till missnöje.
Jag minns mycket väl, att jag vid det där tillfället
framställde mig själv som ett gott gifte.
Han gjorde sin avbön, förklarade sitt bedrägeri,
som ju inte var något bedrägeri utan blott ett
gruvligt misstag. Hon hörde inte på. Hon var helt
och hållen, till kropp och själ, upptagen av nå­
gonting annat. Hon smekte. Det låter litet men
var stort för ögonblicket. Stort nog att hålla allt
annat ur sinnet. Hon hade aldrig smekt förr, varken
far eller mor, varken syster eller bror. Axelsson?
Ånej då, det var inte att smeka, det var att hålla
karln från kroppen.
Hon smekte. Det är en underlig sysselsättning.

Två händer famla kring en kropp, glida över
ansiktet, fångas i håret, fängslas. Vad är det? Ett
tidsfördriv? En frist för att hinna samla de kloka
tankarna?
Hon smekte och tröstade. Hon ljög också, det
hör till. Trodde han verkligen, att hon tog honom
för pengar? Ånej då! Gull är mull men människan
lever. Hon är en förunderlig skapnad att ta i.
Pannan är en fast, blank skål fylld av en hemlig
brygd. Ögonlocken skälvda skyggt under finger­
topparna. I kinderna känner man blodet. Läpparna
äro lena och veka, mjuka och heta som andedräkten.
Den silar fram emellan dem, den kommer från
hjärtat, som uppvärmer hela kroppen. Det är hjärtat
som lever. Det är hjärtat, som skälver ända ut i
huden, i ögonlocken, i läpparna. Gull är mull men
människan lever. En förunderlig skapnad att smeka,
att trösta, att trå efter.

Plötsligt sa hon:
Jaså, de vill inte hjälpa dig längre? Släkten.
Är det min skull det? Är det för att bli av med mig?
Han spratt till, yrvaken, sökte förklara. Han
stammade och kom inte ur fläcken. Hon la handen
över hans mun.
Lugna dig, sa hon. Var bara lugn du. Jag ska
tala med Borckarna. Jag ska få dem som vax,
ska jag. Bara du är lugn.
Överord kan tyckas, fast icke för ögonblicket.
Hon smekte och hon tröstade. Det var en hel livs­
gärning i sin ringa början.










Den sjunde juni stod bröllopet, den sjunde juni
börjar gårdens och farmors gemensamma historia,
den sjunde juni ryckte hon in, hon och Vår Herre,
bondtösen och den Allsmäktige.
Gården var räddad. Borckarna hade hjälpt, skrivit
på, löst in, gått i borgen, en för alla och alla för
en. Hur fick hon dem till det? Med goda ord
förstås, skratt här och tårar där, klara förståndet
och stora ödmjukheten. Hon minns inte så noga.
Bäst minns hon några enskildheter, som inte hörde
till saken. Hökarn bjöd henne hjortronsylt. Han
tände sin lykta och förde henne genom lager­
rummet, genom täta dunster av sill och såpa,
korv och skinka, ost och diverse. Han såg ut som
en hökare ser ut, trind och flottig, ett vitt för­
kläde över magen, en vit duk lindad om huvudet.
Kniv och slev instuckna i förklädsbandet. Hän­
derna dröpo av någonting flottigt, den feta röda
nacken glänste av svett. Han slog upp en liten
kagge, stack ned sleven. Blunda! sa han, blunda
och gapa! Hon blundade och gapade. Huvut bakut!
Och med van hand fyllde han hennes mun som
man fyller en strut. Hon höll på att storkna, men
det var sött och gott. Han lyste på hennes ansikte
och betraktade henne med lågande blickar, lik en

man upptänd av brånad. Är det inte himla gott?
sa han. Helsikes gott! sa hon. Och han skrek:
Tjugufyra skilling skålpundet, tänk det, mamsell!
Nu kan bror Axel gå hem och hänga sig. Och han
dansade runt som en björn. De båda bröderna
konkurrerade; inte för vinnings skull, bara för
nöjes. Ett parti bräde utan insats för att fördriva
de långa vintrarna.
Flickan svalde sylten och tog fram ärendet. Han
blev sur som ett vinteräpple i augusti, satte sig
på osten och suckade:
Ja, det vete allt hin! sa han. Det är betänkligt.
Jonathan! Men fråga de andra: jag gör som de
andra.
Och hon gick till de andra och de andra sa:
Ja, det vete allt böveln! Jonathan! Det är be­
tänkligt. Men fråga de andra; jag gör som de
andra.
Hon kom till skolmamsellerna. Skolsalens fönster
stodo öppna och frågor och svar skötos ut i
rymden som ärter ur en luftbössa. Agnes steg
in. Amelie bjöd henne en stol, Emelie kom­
menderade: Stig upp, flickor! Ett, två! Nig för
mamsell Borck, tre fyra! Sitt ned och se rätt fram!
Fem sex!
Pli och precision!
Vem inristade dessa rader på fönsterrutan? –
Ebba Brahe. – Rätt. Varför inristade hon dem?
– Hon älskade Gustaf Adolf. – Rätt. Varför
älskade hon Gustaf Adolf? – (En slingrande och
blossande lärjunge:) Han var nog så rar han. –

Fel! Han var den rätta trons hjälte, av vilken
protestantismen väntade sig seger. Hur länge älskade
hon honom? – (Trestämmigt:) Hemligen till sin
död! – Fel! Vad inträffade den 25 november 1620?
– Gustaf Adolfs förmälning med Maria Eleonor.
– Rätt. Vilka känslor hyste Ebba Brahe efter
förmälningen ? – Vördnad och tillgivenhet. –
Rätt! Varmed inristade hon den vackra versen på
fönsterrutan? – (Mångstämmigt:) Med en sax! en
nål! en kniv! – Fel! Hon använde en diamant.
Diamanten är det hårdaste föremål, som finns, och
användes än i dag av våra glasmästare för att till­
skära fönsterrutor och dylikt. Dessutom användes
den till vad och av vilka? – Av fåfänga människor
till prydnad. – Rätt! Nu ta vi det om igen. Vad
fick änkedrottningen en dag läsa på en av slottets
fönsterrutor?
Historia, moral, naturalia. Agnes somnade på
sin stol. Olyckligtvis var dess ena ben klent, Agnes
vägde över, och låg där bland spillrorna. Jäntorna
fnissade. Lektionen avbröts. Mamsellerna flögo
kring väggarna som förvillade småfåglar. Dylikt
hade aldrig hänt förr. Jäntorna hade samstämmigt
fnissat under lektionen, brutit disciplinen. De vredo
sina händer. Men Agnes låg stilla kvar på golvet
och gned sig, där hon var öm. Plötsligt brusto
mamsellerna i skratt, på en gång som om de givit
varann ett hemligt tecken. Herregud, det är ju
roligare att skratta än att gråta. Och ligger som
oftast lika nära till. De hjälpte upp henne, gnedo
henne, borstade henne, kysste henne, släpade henne

in i salen, dukade brickan. Agnes dukade fram
ärendet. Stackars Jonathan! Men först måste de
skratta ut! Det var ett riktigt äventyr, roligare och
underbarare ju mer man tänkte på det! Krasch, sa
det! Där låg du –! Nej, hur kunde du somna –!
Söta du, jag såg dig ända upp till magen –!
Tänk om det funnits en kar i rummet –! Nej,
söta lilla Agnes, tänk! Jonathan? Du får fråga de
andra: vi gör som de andra. Nej, söta lilla Agnes,
det här ska jag aldrig glömma –!

Och hon vandrade sin kretsgång från andra till
andra och tillbaka till andra. Hon minns inte stort
av det hela, minns inte ens, vem som först skrev
sitt namn till efterföljd för släkten. Hon minns
att en kagge slogs upp, att en stol gick itu. Hän­
delserna sköter Vår Herre i smyg, tvinnar tråd
till tråd. Vem minns hur det gick till? Anekdoterna
minns vi, anekdoterna sköta vi själva.

Den sjunde stod bröllopet. Borckarna ville ha
stort bröllop, halva stan och hela släkten. Nej, sa
Jonathan. Han var en man, som med näppe nöd
räddats från cession och det anstod honom ej att
bravera. Släkten, prosten, borgmästaren, inga andra.
Vidare yrkade han, att fader Storm skulle bjudas.
Brudens far, det var korrekt. Borckarna gladde sig
åt ett makalöst raljeri med krutgubben: men Agnes
sa nej. Far var för gammal och orkeslös för en
staresa. Med samma mjölksurra, som fört henne
själv till staden, sände hon honom två korgar med

vått och torrt, bröllopsfägnad. Därav kom en stor
olycka. Gubben tör ha hållit sig mer till det våta
än till det torra och i sin villande glädje satte
han eld på stugan. Den brann som fnöske och av
hela torpet blev bara hällen kvar och några kolnade
körsbärsträd och stenen bak stugan. Gubben själv
steg fram ur elden med famnen full av buteljer,
mäkta stor och belåten och glad att rasket brann.
Den tid, han hade kvar, fick han husa sig hos
grannarna än här och än där. Han mådde som en
prins i en bagarbod och skröt omåttligt med
dottern, som var fru i stan. Hon skickade honom
stora pengar. Hon kom aldrig själv men hon
sände stora pengar, och då han kristligen dött,
lät hon sätta en sten på graven. Så var det med
den saken.
Med bröllopsglädjen blev det si som så. Efter
vigseln vände sig brudgummen helt om från prosten
till släkten och höll ett kort tal. Han tackade dem
för att de räddat honom från cession och därigenom
möjliggjort det äkta förbund, som nyss ingåtts.
Det fann han korrekt men Borckarna fann det
ogrannlaga. Först och främst att ställa ett äkta
förbund i samband med affärer och till på köpet så
omedelbart efter vigseln, då själarna ännu voro
ljumma av varma och högtidliga känslor. För det
andra: att påminna dem om växlar och inteckningar
och sattyg strax före en festmåltid. Jonathan förblev
Jonathan. De tågade ut i matsalen med neddragna
mungipor och tårade ögon. Det såg ut som ett
begravningsfölje. Dock var middagen god och

vinerna sköljde bort förargelse och växlar. När
brudparet följts till Borckska gården och ända till
sängkammardörren, hördes plötsligt ett smällande
och fräsande runt om från den ännu oröjda
tomten. Fyrverkeri! Borgmästaren hotade med stäm­
ning och böter men hela följet rusade ut på tomten.
Rök och brak, skratt och skrik. Hela stan var på
benen. De Borckarna! Fruntimren fingo svärmare
under krinolinerna och skreko för livet. Man fick
se improviserade deshabituéer. Man fick se borg­
mästaren spräcka uniformsbyxan. Man fick se eld
i Jonathans fladdrande frackskört. Man fick se röda
brandtunnor rulla fram, lyckligtvis utan vatten i
skroven. Ryk och ränn! skreko Borckarna. Här
är bröllop i Borckska gården! Här ska bli flera
Borckar! Ryk och ränn!
Plötsligt sprang Jonathan upp på en sten. Han
ville tala till folkmassan, som trängdes på tomten.
Ingenting ont i det. Han var brudgummen och
kunde väl ha någonting på hjärtat. Hör! Hör!
ropade Borckarna. Brudgummen vill tala! Silentium!
Och det blev verkligen tyst. Han bredde ut ar­
marna och vände handflatorna uppåt just som en
stor talare, då han skall börja med en invokation
till högre makter. Han riktade blicken mot skyn,
han spände ut bröstet, han öppnade munnen stort,
just som en talare, då han skall slunga ut den
första klingande fanfaren. Men det blev inte mer.
Hela människan gick i baklås. Han stod där orörlig
som en kråkskrämma på en åker eller ett sjömärke
på ett skär. Och plötsligt tumlade han baklänges,

mitt i famnen på bruden. Troligen fanns det ingen,
som anade oråd. Icke ens Borckarna. Bruden tog
honom! Han fick inte tala! Bruden hade brått!
Sommarnatten är kort! Plats för brud och brudgum!
Hurra! Hon höll honom kärligt om livet och han
tydde sig tätt intill henne. Så ska det se ut! För
attan tusan tunnor skock billioner, det blir ett
lyckligt äktenskap!
Eldarna slocknade, rökmolnen tunnades ut och
stego i spiraler mot den ljusnande himlen. Solen
gick upp och Borckarna gingo var och en till sitt,
högst förnöjda. Alltid lite ståhej! sa de och dunkade
varann i ryggarna. För tusan! Det var väl ingen
begravning heller.










Ja, de Borckarna! Vart tog de vägen? Först
voro de som ett stim: omöjligt att skilja den ene
från den andre. Skolmamsellerna från tapisseri­
mamsellerna. Köpmannen från direktören. Sanna­
Borcks från Johannisbergs-Borcks. Den var som
en härva, släkten, en väldig tuva snärjgräs och
den låg i hennes väg. Här kommer jag aldrig fram,
tänkte bondtösen. Det är för stort och för tätt
och för mäktigt för mig. En riktig storskog till
släkt
Och så var det ingen storskog alls. En hop
människor, som var och en sysslade med sitt och
som ibland stimmade samman för att sorla och susa
och sno sig om varandra. Du är ta mig tusan en
Borck du, det är du. Vi är Borckar båda två, alle­
sammans! Snälla och hyggliga människor, redliga
och välvilliga. Och sedda från insidan hade de
sina särmärken, som skilde dem ut från det
Borckska. Direktören hade en sur mage. Han var
räntmästare men kallade sig direktör till åminnelse
av en hänsoven bank, som han grundat. Han var
den sure, fick uppstötningar efter de bästa middagar,
klandrade såsen, morrade vid spelbordet, mumlade
obegripliga svordomar och hotelser, när han gick

för sig själv och funderade. Vart tog den vägen?
Jo, en morgon låg han under sin säng, stendöd.
Hushållerskan fann honom. Varför låg han under
sängen? Det var frågan. Han har levat i femtio
år, en man, en ämbetsman, en direktör, grundare
av en bank. Glömt och tomt, som om det aldrig
varit. Men varför kröp han under sängen? Det
är en gåta.
Vart tog de vägen? Tapisserimamsellerna för­
svunno spårlöst. Ingenting finns kvar, inte ens be­
gravningen. Någon gång måste man ju ha följt
dem till kyrkogården, men det finns ingen gnista
kvar av minnet. Ingenting. Jo, verkligen; några
kuddar, ett par lampskärmar. Ack kära du, den
där är gammal, den köpte jag redan hos mam­
sellerna Borck. Å herregud, så länge sen! De
finns kvar som en tidsbestämning rörande två lamp­
skärmar och några kuddar.
Och Axel, köpmannen vid Storgatan? Han hade
fyra barn, tre flickor och en pojke. Vart tog de
vägen? Adressen finns kanske i någon gammal
almanack. Själva finns de inte. Och hur kunde de
oräknade barnen på Sanna och Johannisberg för­
svinna? De hörde likväl den Borckska gården till.
Åtta Sannabarn och fem Johannisbergsbarn bodde
i barnkamrarna, naturligtvis inte alla på en gång.
Den första Sannapojken, Nils Borck, började stor­
skolan och kom under faster Agnes vård anno 66,
den siste Johannisbergspojken, Nils Sunesson (mo­
dern född Borck) tog studenten våren 88. De
fördelades således på tjugutvå år, men under

hela sjuttitalet var det aldrig mindre än fyra barn i
vardera kammaren. De kommo om höstarna, bruna
och bråkiga, doftande av klöver och skog som
ungboskap. De ryckte av sig mössorna, så att skär­
marna brakade, och fanns inte mössan på, ryckte de
sig i luggen. Flickorna stöpte jämt så djupt att
kjortelkanten nådde golvet. Det var rara barn och
Agnes tyckte om dem. Hon tyckte om alla barn.
Hon höll på ordningen men inte alltför pedantiskt.
Vinden hade barnen för sig. Där fanns duvor
och småfåglar, ekorrar och igelkottar, snokar och
vita råttor, marsvin och kaniner, kattugglor och
skator. En gång fanns där en getabock och en
gång en örn, dock endast för kortare tid. Jonathan
var strängt förbjuden att beträda vinden. Ibland
kunde man råka ut för överraskningar. Allt sådant
hölls hemligt.
Vad blev det av dem? Någonstans finns de.
Nils Sunesson är i Amerika. Tre gånger om året
skriver han till faster Agnes. Han har stött på andra
Borckar där ute, helt och hållet försvunna Borckar.
En gång har han mött Nathan Borck, en annan
gång hört talas om honom.
Sannabarnen och Johannisbergsbarnen gjorde
sitt till att Agnes blev räknad bland släkten.
Borckarna släppte henne inte genast in på livet.
Det fanns hemligheter, som förblevo hemligheter.
Vissa samtal avbrötos, då hon steg in i rummet.
Det kändes en smula förargligt, allra helst hon
visste, att hemligheterna inte voro några hemlig­
heter. Gud och hela världen kände dem, men hon

skulle hållas utanför. En gräns skulle det finnas.
Den markerades också på ett annat sätt. Övriga
fruntimmer i släkten kallades vid namn, när de
icke fastrades eller mostrades. Agnes fick heta lilla
svägerskan. Svärfar själv kallade henne »lilla svä­
gerskan». Barnkammarregementet stärkte hennes
ställning. Hon kom minsann i besittning av otaliga
Borckska hemligheter, färska och betydelsefulla.
Mammorna på Sanna och Johannisberg våndades
i bitter jalousi. Men de krusade henne övermåttan.
Hela släkten krusade lilla svägerskan.
Riktigt ingift blev hon först i början på sjutti­
talet, då söndagsmiddagarna förlades till Borckska
gården. Kommerserådet hade fyllt åttio år och
man kom plötsligt på den tanken, att han inte
orkade hålla söndagsbord. Att han alltjämt orkade
äta fyra feta rätter, behövde man inte betvivla. Han
var rödblommig och finhyllt som en sjuttonåring.
Han hade alla tänder i behåll så när som på en
hörntand och en framtand utslagna vid det be­
ryktade gesällupploppet anno 12. Eljest var han
felfri. För de storätande Borckarna var det ett
under och en ständig orsak till beundran att gubben
aldrig behövde laxera. Inte ens vid helgerna. Han
åt till fyllnad, smalt vad han åt, smålog och sov.
Han var vacker och dum. Till sist blev han stum.
Han nändes inte öppna munnen till tal, som sanner­
ligen är en fåfänglighet. Gud ske pris! sa han.
Gud ske pris, lilla svägerskan! Behöver man säga
mer? När allt är som det ska vara.
Man fick för sig, att han inte orkade hålla

söndagsbord. Familjemiddagarna förlades till Borck­
ska gården. Verkliga orsaken var väl den, att
Borckarna tyckte om sin gård. De kunde aldrig
se den för ofta, de vandrade tryggt genom alla
rummen och skulle något få vara i fred, måste
det stängas med nyckel. Söndagsmiddagarna ut­
plånade gränsen mellan bondtösen och släkten.
Hon var en hjärtans människa, vad maten beträffar.
En god kvinna lagar god mat. Hon kan inte annat.
Även om satan tillstaddes att taga sitt säte i hennes
lekamen, skulle hon inte kunna fördärva såsen.
Han skulle kanske göra henne till tjuv eller
lögnerska eller äktenskapsbryterska, men vid spiseln
skulle han förlora sin makt. Agnes blev ett helgon,
hon helgade vilodagen. Borckarna gingo i hög­
mässan, sjöngo psalmer och lyssnade till prosten
i ostörd andakt. De stördes icke som så ofta förr
av en orolig tanke på middagen. Den var en ljuv
förvissning. Blev predikan över hövan lång, kändes
det blott som en hälsosam späkning. Människan
lever icke av bröd allena. Hon behöver späka sig,
hon behöver Ordet. Skulle hon få vänta en halv­
timme eller en timme på middagen, så gör det
henne bara gott, innerligen gott.
Och efter middagen kaffet, punschen, cigarrerna.
De feta tunga punschångorna flöto genom rum­
men och över dem svävade röken som skyar på
himmelens fäste. Allt var ganska gott. De be­
kväma stolarna, kristallkronans glitter, som, då man
intog en behaglig ställning, föll rakt i ögonen och
stillade tankarna, den ljumma luften, gatans söndags­

tystnad, köttet i magarna, som långsamt och ostört
förvandlades till blod och märg. I morgon blir det
en satans dag, men i dag är det helg.
Och Jonathan! Han var förunderligt trivsam att
se på, liten och lätt, finurlig och nätt. Inte riktigt
riktig men en gruvligt beskedlig människa, som man
hjälpt efter bästa förmåga. Gjorde affärer, gubevars,
goda affärer nu igen. Men i alla fall lite lustig,
smårolig, lagom. Jonathan! Hur är det? Har det
hörts något av? Jag tycker, att lilla svägerskan –
vasa? Har hon inte blivit lite fet på sistone?
Lilla svägerskan kommer in. Hon sitter inte alltför
gärna och inte alltför länge i förmaket bland frun­
timren. Det är egentligen skolmamsellerna som
besvära henne. Lärdomen har det med sig, att
den kräver utrymme. Den kan inte hålla sig på
sitt rum. Ligger det en oskyldig bilderbok på ett
förmaksbord tar lärdomen den i handom, demon­
strerar, förklarar, frågar. Vet Agnes, vad den här
vackra tavlan egentligen föreställer? Odin ja! Det
står inunder. Men vem var egentligen Odin? Har
Agnes lagt märke till de båda korparna? Vet Agnes,
vad de hette?
Vad de hette! Hon svarar, att hon aldrig tänkt
ropa på dem. Tänker inte heller.
Hon går in till herrarna och frågar, om hon
ska duka spelborden. Och hon kommer alldeles
lagom, på ögonblicket. Det är en vetenskap det
med, att veta rätta ögonblicket. Maten har satt sig,
punschen börjar bli för söt, blod och märg ha
redan bildats i en mängd, som kräver förbrukning,

rörelse, gärning. Hökaren spänner ut bröstet,
kröker armarna, så att musklerna bilda kuddar
under det svarta klädet. Han reser sig och tar
lilla svägerskan om livet, hårt, ty han är en
kraftig karl och ungkarl. Hon vränger sig ifrån’
honom och ger honom en armbåge som känns
tvärs igenom kroppen. Det är behagligt.
Hökaren är en väldig viraspelare. Han spelar
med bror Axel, köpmannen, och med direktören.
Köpmannen är också en stor spelare, mindre djärv,
betänksam, behärskad. Men det är i alla fall direk­
tören, som går hem med spelkassan. Han vinner,
därför att han spelar som ett kräk. Hur spelet än
ligger, spela bröderna mot varandra. Vinna betyder
ingenting, bara inte bror Axel vinner. Direktören
tar hem, det är honom väl unnat. Han är fattig.
Hökaren har sitt lynne. Rätt vad det är springer
han upp, dansar och brummar. Nej, förbanne mig!
Nu får det vara slut! Jag säger inte, att du är en
fähund. Det säger jag inte. Men förbanne mig, om
du inte liknar en fähund! Och han går ut i för­
maket och dunsar ned på minsta kanapén, som
skriker av skräck. Usch! säger han. Usch, usch,
usch! Damerna lägga från sig album och foto­
grafier. Emelie säger: Du kommer att dö av slag,
Gustav. Jag? skriker han. Nej, förbanne mig om
jag dör av slag! Och han återvänder till spel­
bordet i rättan tid för nästa givning, stjälper i
sig en toddy, fortsätter.
Amelie säger: Han kommer att dö på gatan.
Plötsligt skakas hela huset. Det dånar och brakar

i murarna som av skorstenseld. Det är Johannis­
bergsbarnen och Sannabarnen som ramla nedför
trapporna: först för vindstrappan, så för tvåvånings­
trappan, så hamna de i en hög på förstugolvet.
Agnes får himla brått, springer genom salen ut
i förstugan, hinner dem i sista minuten. Hon är
mån om deras uppträdande. Skick och fason. Mellan
henne och dem finns en hel del frimureri. Men
inför släkten! Hon borstar, jämkar, kammar luggar
med fingrarna, snyter med underkjolen, petar naglar
med saxen som hänger i silverked vid förkläds­
bandet. Nagelpetandet framkallar jämmerrop, som
kvitteras med örfilar. Då dörren till herrummet
öppnas, håller en välvårdad skara sitt intåg, två
och två, röda och svettiga, doftande av allt möjligt
men sansade och sedesamma. De tåga beslutsamt
fram till farfar-morfar. Han sover och småler. Högra
handen ligger på armstödet, de ta den i tur och
ordning, skrapa med fötterna. Han halvöppnar
ögonen och mumlar: Gud ske pris! Så gå de till
spelborden. Herrarna morra. Gunatt med er allesam­
mans och ge er i väg! säger hökaren. Det hjälper
inte. Var och en ska ta var och en i hand. Världs­
alltet styrs av lagar. I förmaket blir det förma­
ningar. Amelie säger några ord om aftonbönens
vikt och betydelse. Som om det behövdes! Och
Emelie tillägger: Kom ihåg, barn, att ni inte få
somna på magen! Det är skadligt. Du Nils, som
är äldst, ska se till, att inte småsyskonen somna
på magen.
Nils svarar: Det skiter jag i. Han säger det så,

att endast syskon och kusiner kunna uppfatta hä­
delsen, men det är i alla fall djärvt och stärker
hans ställning. Nu kommer Agnes av en händelse
in i förmaket: hon lämnar dörren till förstugan
på vid gavel. Jaså, barnen ska gå och lägga sig,
säger hon. Har ni sagt godnatt ordentligt? De
svara i korus, förargade och förolämpade: Ja –
det ha – vi! Snälla barn, säga tanterna, lilla
svägerskan har heder av dem. Men när skorstens­
elden strax därpå flammar upp på nytt, säga de:
Gud ske lov, att det är stenhus!
Kvällen lider. Supén står på bordet. Jonathan
går in till damerna, Agnes till herrarna. Svärfar
skall förflyttas. Han är karl att gå en mil genom
skogsmark utan käpp eller krycka. Men Borckarna
ha fått för sig, att han har klena ben. Det är
kanske ekipaget som spökar, en riktig landå. Agnes
tar honom under ena armen, hökaren under den
andra. Gubben småler förläget, men lat och sömnig
låter han sig väl behagas. Han sättes vid bordet.
Eljest är supén gående. Fruntimren smutsa var
sin assiett för att det ska så vara. Herrarna ta
tallrikar utan krus, blanda det troliga med det
otroliga. Direktören står och petar i en stor aladåb,
han vänder sig till värdinnan och säger: Hör nu
lilla svägerskan, kan pigan skilja mellan ingefära
och peppar. Ja, det kan hon, säger värdinnan
och reser borst en smula. Hon smakar själv på
aladåben. Ingefära! ropar hon och vädjar till
damerna. Ingefära! Jaja, jaja, säger direktören, det
är väl jag som inte kan skilja.

Köpmannen tar lilla svägerskan avsides, kläm­
mer in henne i vrån vid stora skänken. Han är
fruntimmerskarl och offrar gärna en kvart åt lättare
konversation. Vete gud vad han säger, hör till dem,
som kan prata om ingenting. Han är den blonde
bland Borckarna, han har mustascher och ett nätt
litet pipskägg. Vid tablåer föreställer han Gustav
Adolf, hans hustru Regina von Emmeritz. Hon
heter för resten Regina så det är ett egendomligt
sammanträffande. Hon är vacker, kolsvart, fet, blek,
tyst. Mannen vördar henne. Han har ett förhållande
med guldsmedens fru, ett alldeles öppet och full­
ständigt omoraliskt förhållande. I skymningen pro­
menera de längs ån. Han har givit henne åtskilliga
smycken, som han köpt hos denne samme guld­
smeden, hennes make. Guldsmedens vänner ha för
länge sen sagt: Vet du vad? Nu går det för långt!
Du borde verkligen! Men han svarar: Jag unnar
henne allt ont och jag unnar honom allt ont,
låt dem hållas. Han är lika omoralisk han. För resten
kan man inte göra någonting åt saken. Han är en
elegant man, nästan lika korrekt som bror Jonathan,
fast mindre utländsk. Han förekommer aldrig i sin
bod: man ser honom genom rutan i kontorsdörren.
Han sitter vid en hög pulpet och skriver brev.
Om söndagarna rider han.
Nu stiger pigan in och säger på sitt tvära
bondska maner: Kusken är här, kära hjärtanes!
Ska han ha något?
Kommerserådets kusk: ekipaget väntar. Kusken
ska ha ett glas punsch. Kommerserådet ledes ut i

förstugan, påpälsas. Han kysser lilla svägerskan
på kinderna och smackar som en gris. Han föres
försiktigt utför trappan och sättes i vagnen. Kusken
saluterar med piskan och säger: Får tacka så mycket
för punschen. Så vrider han sig ett halvt varv, ser
till höger och vänster, påtar med piskskaftet och
stoppar om gubben. Ja, då kör jag då, säger han.
Och det bär i väg.
Agnes står i salen och räknar in silver. Da­
merna ha gått men inte herrarna. Damerna ha
sagt, att det var mycket lyckat. Och Emelie till­
lade: Men, du slår på för stort. Hos onkel var
allting enklare. Och det var inte sämre för det,
kära barn. Tvärt om.
I herrummet falla korten regelbundet och med
kraft, nävarna dunka i borden. Sluter man ögonen
kan man höra slagorna gå på en skulle. Det talas
inte längre, men då och då flammar ett gräl upp.
Det är hökaren, som skriker. Direktören kommer
på tå in i salen, ser sig om och smyger sig bort
till Agnes. Han säger: Nu går jag, lilla svägerskan!
Fy fan! Och tack för i dag. Jag tänker, jag får
känna av ingefäran hela natten. Fy tusan!
Men strax därpå står Jonathan själv bredvid
henne och säger: Min kära Agnes, det var mycket
lyckat. Det var fullt korrekt. Vi är allesammans
mycket tacksamma. Men jag tror, att du skulle dra
dig tillbaka just nu. Jag tror att det är det riktiga.
Nå äntligen, tänker hon, räknar silvret till slut,
stoppar in det i fodralen, gör en rond genom
köket och rummen. Då hon nalkas herrummet,
kommer Jonathan hastigt emot henne och viskar:

Jag tror inte, att du ska säga godnatt. Jag
tror att det är riktigare att dra sig tillbaka utan
vidare. Säg själv! Tänk efter!
Nej, vad hon gör, men inte gitter hon tänka
efter. Det är ett knog med de där söndagsmidda­
garna. Det är ett hedersamt knog och av vissa
orsaker nödvändigt. Men det är ett knog. Hon
hasar sig uppför trappan, hon får av sig kläderna,
hon tar kallt vatten i ansiktet och på brösten, hon
vältrar sig i sängen. Framåt morgonsidan väcks
hon av höga rop. Det är hökarlynnet, som kul­
minerar. Hon hör hans förbanne mig, förbanne mig,
först i herrummet, så i förstugan, så på gatan. Nu
är han riktigt etterbefängd.
Och då Jonathan äntligen stiger in i säng­
kammaren, säger hon: Han får slag till slut.
Jonathan svarar:
Alldeles säkert. Han kommer att dö på gatan.
Det låter särskilt hemskt att han ska dö på
gatan som ett annat djur. Folk ska dö i sin säng.

Men mycket riktigt! Han dog på gatan, han dog
av slag, han dog i ilska. Det hände en vinterdag.
Han kom i sin tunga päls gående tvärs över torget
och in på Storgatan. Där varsnade han längst nere
vid bron en häst, som stupat framför en tungt
lastad släde. Körsvennen dammade på hästen med
piskskaftet. Hökaren såg inte bra, han vände sig
till en polis, som stod där med händerna på
ryggen, och frågade vad det kunde vara för ett

djävla fä till kusk. Polisen svarade: Vad det be­
träffar, så är det patrons egen kusk och patrons
egen häst. Min häst! skrek hökaren och blev
ett ögonblick stående alldeles handfallen. Så tog
han av sig pälsen och räckte den åt polisen, och
han tog av sig rocken och knäppte upp västen
och satte i väg. Det måtte ha sett konstigt ut med
den stora köttiga karlen kappspringande på en hal
och isig gata. Ögonen ska ha stått som röda
klot ur hålorna, långt innan han kom fram. Drängen
fick ett slag för bröstet, som satte honom i drivan.
Och hökaren gav sig inte tid att andas ut och
lugna hjärtat utan tog genast skaklarna i sina
händer och lyfte mellan dem hästen. Knappt stod
hästen på benen, förrän han själv föll. Han dog
på gatan och alla Borckarna fingo rätt beträffande
honom. På stenen står: Grosshandlaren Gustav
Borck. Själv kallade han sig hökare eller patron
och ville så kallas. Men brodern, köpmannen, såg
sig inte för god att spela honom det sprattet.
Och hur slutade han? Eländigt. Han blev sjuk.
Det började sakteliga och fortskred än långsammare.
Han föll av, kläderna hängde på honom som
säckar, nacken blev som en fågelnacke, mustascherna
snodde sig ned i pipskägget på ett underligt, sorge­
samt sätt. Då sas det, att det var magen och
man påstod, att han spridde lukt omkring sig.
Men det var inte magen. Det var en långsam död,
som började i benen och spred sig uppöver. Den
varade i tjugu år. Ungefär tjugu, man minns inte
så noga. Man liksom glömde honom. Till en början

gick man upp till honom någon enda gång, men
det var sant det där med lukten. För resten tyckte
han inte om besök: han hade ju varit en prydlig
och vacker herre, en riktig snobb. Hustrun blev
ensam om honom. Hon satt vid fönsterspegeln och
talade om för honom, vilka som gingo förbi på
gatan. En gång ska guldsmedsfrun ha kommit:
hon öppnade sitt hjärta för den lagvigda, bekände
allt och begärde ett enskilt samtal med den sjuke,
som hon ville omvända. Hon hade själv blivit
omvänd. Den lagvigda hade egentligen ingenting
däremot: hon tänkte, att det kunde vara en
förströelse för stackaren. Men han ville inte. Han
behövde inte någon förströelse. Han var nöjd med
att höra omtalas, vilka som gingo förbi. En dag
stod han död i tidningen.
Och en sällsam död fick skolmamsellerna, hemsk
och egendomlig. De bodde vid ån, väster om
densamma och hade bott där i femtio år. För att
komma till kyrkan måste de taga vägen antingen
över Slottsbron eller över Storbron, det var unge­
fär lika långt. Om vintern fanns det en genväg
tvärs över isen och man kan nästan säga att den
förde i rak linje från mamsellernas port till kyrk­
vallen. Den vägen tog alla människor, blott icke
mamsellerna. Nej, sa Emelie, isen kan man aldrig
lita på. Den kan gå upp när som helst, synnerligast
om det blåser. Och Amelie delade hennes åsikt:
man borde inte för sin bekvämlighets skull fresta
Guds tålamod. Alltså gingo de i femtio runda år
var söndag antingen över Slottsbron eller över

Storbron. Men en söndagsmorgon råkade de i
gräl. Det var många år efter det att de slutat
med skolan. De voro hopkrumpna och krumma
och sågo ut som ett par små svarta möss med vita
huvuden. Ingen hade hört dem gräla förrän just
den morgonen. Då hörde pigan dem gräla fast hon
inte kunde förnimma orsaken. Utkomna på gatan
fortsatte de att gräla och grälade nu om vägen.
Amelie ville gå över Slottsbron och Emelie över
Storbron. Enklast hade ju varit, att de gått var sin
väg, men det är inte så lätt att skiljas. Till sist
sa Emelie: Vi gå över isen. Det må bli din skuld,
ifall vi omkommer. Amelie sa: Vi gå över isen,
men skulden blir din. När de nu kommo ned till
åstranden, skall där ha stått en karl osäkert vilken,
och han skall ha sagt: Gå inte över isen, fröknarna,
den är osäker. Emelie ska ha svarat: Min snälle
vän, jag kände den här isen och dess förhållanden,
innan han var född. Jag vet nog, vad jag gör.
Och de gingo ut på isen men hade inte gått många
steg, förrän isen började knaka och vattnet steg
upp och färgade snön smutsgul. Nu hände det
sällsamma. I stället för att vända tillbaka eller
åtminstone gå rakt fram kortaste vägen till motsatta
strand, började de stackars gummorna springa mitt
på ån och utmed dess lopp ned mot slottsdammen.
Folk skyndade till, ropade, fäktade med armarna,
sökte hejda dem. Antagligen hade den första knaken
i isen gjort dem alldeles vettvillna. De skyndade
framåt. Isen ner mot slottsdammen var så tunn,
att ingen vågade sig ut till dem. Den bar de för­

torkade lätta små mamsellerna där den inte skulle
ha burit en femton års pojke. Slutligen brast
den. Hur dödsskrämda de än må ha varit, hörde
man inte ett rop från dem. De sjönko hand i hand
och skuldra vid skuldra, kan man säga. Emelie
plägade ett ordspråk, som löd: Hålla samman
håller såll, hålla sams håller uppe. Men nu sjönko
de i alla fall. Det blev stor sorg i hela staden och
mycken undran. Var och en hade sin förklaring.










Förklaring och förklaring. Det finns ett annat
minne, en händelse, som aldrig fått förklaring.
Agnes sitter i salen vid sybordet, som står fram­
för fönstret. Tomten är röjd och förvandlad till
trädgård, redan rätt försigkommen. Trädgårdsmuren
finns där men inte det Gawensteinska husets brand­
gavel. Man ser ända bort till bergen. Det måtte
ha varit någon gång i slutet på 70-talet. Gabriel
kan vara en sju, åtta år. Han rider på en gung­
häst. Gabriel fick ha gunghästen i salen, inte de
andra. August sitter på en pall med någonting i
knät. Lill-Agnes kravlar under kjolen och krafsar
som en liten valp på benen. Det måste ha varit
vintern 78 eller senast hösten 79. Lill-Agnes dog
på själva julafton 79.
På andra sidan salen låg kontoret, två rum,
som nu kallas »lilla salen» och »Gabriels rum». De
ha egen förstuga och ingång från trädgården.
Jonathan hade flyttat kontoret till Borckska gården.
Det var inte korrekt, att ha våning och kontor i
ett hus, men nöden har ingen lag: han måste
spara. Han lät sätta in en dubbeldörr mellan kon­
toret och salen. Han höll den reglad. När han
efter frukosten i salen skulle begiva sig till kon­
toret, tog han på sig ytterkläderna, gick runt

halva kvarteret och in genom trädgårdsgrinden.
Vidare städades kontoret av en särskild madam. På
så sätt upprätthölls gränsen mellan hem och kontor.
Icke förty kunde Agnes höra, vem som talade
på kontoret. Hon hörde icke orden men kände som
oftast igen rösten. Den gången var det Sanna-Borck,
den store barnafadern. Han hade en rullande, mörk
stämma, som plötsligt klipptes itu av andtäppa.
Kroppen var liten och klotrund, huvudet stort,
vitulligt och klotrunt, ögonen blanka, brunsvarta,
utstående. Agnes undrade över ärendet. Sanna­
affärerna hade varit på tapeten det sista året. Sanna­
Borck hörde till dem, som sköta sina gårdar alltför
bra. Nyheter varje månvarv. Ständigt nybyggen,
ständigt nya maskiner, konstiga tingestar, som han
ensam begrep. Han kunde plocka sönder dem i
småbitar och sätta ihop dem, så att de blevo all­
deles som förut, undantagandes att de inte gick.
Leksaker för patron! Han byggde en damm över
Sannaån, anlade ett elektricitetsverk och gjorde
tjugu tunnland ängsmark vattensjuka. När vattnet
släpptes på blev det eldsvåda men ingen elektricitet.
Maskinerna förstördes, patron hade varit åstad och
fingrat på någonting. Han skulle alltid fingra. Han
anlade en såg och sågade av sig tre fingrar.
Timret låg i sjön, sjönk och bärgades om vart
annat, kom äntligen till sågen, murket och brunt:
ingen ville köpa. Han var en duktig karl så till
vida, att han följde med sin tid och inte väjde för
några nyheter. Men nyheterna bragte honom mera
glädje än gagn. Agnes undrade, vad hon skulle

bjuda honom på. Det fanns portvin i karaffen, men
Sanna-Borck var en livlig karl och ett enda glas
portvin kunde göra honom alltför livlig.
Bäst hon satt och undrade, hörde hon regeln
dras ifrån, dörren låsas upp. Jonathan steg in,
stängde dörren bakom sig. Det är bra att ha snabb
blick och snabb uppfattning. Övning ger färdighet.
Agnes reste sig, tog flickungen under armen, sam­
lade pojkarna i ett grepp. Vid vissa tillfällen skulle
barnen hållas på avstånd från far. Det hettes att han
var trött. Eller altererad.
När hon vände tillbaka, satt Jonathan vid sy­
bordet, hopsjunken visserligen men sansad. Det
kunde inte vara tal om något anfall. Han hade
haft ett stort obehag, det var allt. Luggen låg i
våta stripor ned över pannan. Han plockade i
sybordets alla fack, ordnade nålar och rullar, och
berättade med halvhög röst. Han var utom sig
men inte värre än att han kunde tänka klart. Han
önskade ett gott råd.
Sanna-Borck ville ha hans namn. Det gällde
inte någon småsak, det gällde ett kreditiv på trettio
tusen. Jonathan kunde inte hänvisa till »de andra».
Kommerserådet hade redan skrivit på, svåger Sunes­
son hade skrivit på och en till. Men banken ville
ha Jonathans namn. Varför? Han ägde ju ingen
förmögenhet. Bredvid kommerserådet och Johannis­
bergaren var han en fattiglapp. Visserligen, men han
hade gjort sig känd som en försiktig och omsynt
karl. Det var en moralisk borgen. Direktör Arn­
felt fordrade hans namn. Eljest stopp. Sanna var

bra, men en karl, som anlägger elektricitetsverk
för att ställa till med eldsvåda och såg för att
såga av sig tre fingrar, han inger inte förtroende.
Arnfelt krävde en moralisk borgen.
Äran var stor, risken större. Agnes delade upp
saken på två frågor:
Fanns det ingen möjlighet att slippa undan?
Varom icke: Hur stor var risken?
Omöjligt att slippa undan. Sanna-Borck hade
hjälpt honom, han som de andra. Hans namn stod
fortfarande på tre eller fyra papper. Sloge han
vantarna i bordet, måste Jonathan skaffa nytt namn,
men den saken oroade honom icke. Kreditivet i
och för sig var inte heller så farligt. Naturligtvis
fanns där tillgångar. Men att gå i borgen för
Sanna-Borck, det var farligt.
Han sa:
Jag förstår och begriper. Arnfelt vill ha Sanna,
det är saken. Men jag är tvungen att skriva på.
Sen är det slut med min kredit. Jag har hållit på
i tolv år, jag hade just fått lite lugn nu, lite andrum.
Nu är det slut. Jag kan lika gärna ge upp staten
med detsamma.
Det hade han sagt tio gånger så visst som en.
Agnes drog upp näsduken ur hans bröstficka och
torkade hans ansikte. Gud vet, om hon inte snöt
honom! Hon tog den lilla kammen ur västfickan
och kammade upp hans lugg. Under tiden arbetade
det klara förståndet jämnt och utan gnissel. Dit­
hän hade det gått, att Borckarna sökte hjälp hos
Jonathan. Utan hans borgen ingen kredit. Det var

den ena sidan av saken och den var glänsande. Å
andra sidan var det tacksamhetsskulden. Gick det
an att förneka den? Det kan vara farligt att för­
klara sig insolvent på den kanten. Det kan vara
farligt att gå ur släkten, så länge den ännu har
makt att hjälpa och stjälpa. Hon såg på Jonathan.
Så alldeles jättestark var han ju inte, snarare
skröplig. Saken fick vägas på guldvåg.
Hon gick bort till fönstret och tittade på
Axelsson, som grävde i trädgården. Hela trädgården
var hans verk. Han var en bjässe att arbeta, en
grävmaskin, benstomme och muskler. Det var ingen­
ting särskilt att titta på, men hon blev stående
en stund vid fönstret för att ge Jonathan tid att
lugna sig. Slutligen sa hon :
Tänk på en sak! Du är inte stark. Går det ikull
för dig, så orkar du aldrig upp igen. Tänk på det!
Nu går du in och säger, att du inte kan.
Herregud, stönade han, det är rysligt. Han tar
mig om livet och kramar mig. Han är alldeles
konfys. Å herregud, det är rysligt. Agnes, jag
stöter hellre kniven i honom, jag stöter hellre
kniven i honom!
Hon tänkte: Jo, det skulle du kunna!
Stundtals var han ynklig. Men hon fick ta honom
som han var. Hon ställde honom på benen, slätade
ut rocken, knöt om halsduken.
Är du Vår Herre, sa hon, eftersom han kommer
just till dig? Vår Herre hjälper när han vill och
hur han vill. För honom är det en småsak. Det

är det inte för dig. Nu går du in och säger, som
jag har sagt.
Hon sköt honom mot dörren. Jonathan vände sig
om i händerna på henne och sa:
Han har pojken med sig.
Vilken pojke?
Jag minns inte. Det är den långe. Det är han,
som skulle ha gården. Å det är alldeles rysligt.
Nu går du in och gör, som jag säger. Annars
går jag in själv. Och då ska, det bli ord och
inga visor.
Hon smällde igen dörren om honom. Skadade
inte, att det hördes på kontoret, ocken vilken
som stod bakom Jonathan.
Hon ställde sig vid fönstret. Axelsson tittade
upp och hon nickade åt honom: han drog av sig
mössan. Hon var gruvligt upprörd och hon ville
inte alls lugna sig. Tiggarpack! fnös hon. Tar de
inte ungarna med sig som andra tiggegummor.
Hon fnös över hela släkten. Själv hade hon också
gått omkring och tiggt, men det var en annan sak.
Hon var en bondtös och en piga och en fattiglapp.
Det hade hon fått känna! Jojomen san! Och nu
skulle de få känna. När de inte ens skämdes för
att släpa barnstackarna med sig. Hade hon inte
varit mor för Sannabarnen? Den där långa räkeln
till på köpet, Sven, med ständigt hungrig mun.
Hade hon inte matat honom som en duvhona
matar sin unge? Det var knipslugt att ta den med
sig! Han hade varit två år vid lantbruksskolan.
Det hettes att han skulle överta gården. Om det

fanns någon gård att överta! Kära pappa hade
plötsligt upptäckt att han var ruinerad. Det hade
väl kommit som ett brev på posten. O ve och fasa,
o hustru och barn, kom hit och titta! Jag är
bestämt ruinerad!
Hon fnös, hon fnös över släkten, fnös över
lättsinnet. Vid Gud den Högste om hon gift sig
med Jonathan för att bli ruinerad.
Från kontoret hördes ett böl. Stora tjocka karln
bölade. Tystnad. Nu var det gjort, nu var det
sagt. Hon tänkte på pojken, hon såg honom
stå i ett hörn, med hängande huvud och armar som
räckte till knäna. En lång räkel med rufsigt hår
och fräknigt ansikte. Det var gruvligt obehagligt.
Hon hade brukat sitt förstånd, och det kunde inte
hända att Jonathan skulle gå och ruinera sig för
Sannapojkens skull. En sån där dum räkel tar
fatt på någonting annat och nu höll hon på att få
lugn. Skulle det offras, då det äntligen vunnits?
Gick affärerna bra, var Jonathan som en hel karl.
Gick de dåligt, var han som en vante utan hand.
Hon fick blåsa upp honom var dag, för att han
skulle se någonting ut. Och hon fick passa honom
mycket noga för det konstigas skull, som borde
hållas i lönn. Ty det är inte något förtroende med
en sjuk karl. Särskilt bönderna är misstänksamma.
Det var gruvligt obehagligt, men man får tänka
sig för och se sig om. Hon hade bara brukat sitt
förstånd. I alla fall kände hon, att någonting skulle
komma. Det skulle komma från kontoret, där slaget
utdelats och där det nu var gravtyst. Hon var

gruvligt upprörd. Hon öppnade fönstret och talade
med Axelsson. Ja, frun. Jo, frun. Det ska ske, frun.
På sätt och vis var han lik fader Storm själv,
rak upp och ned, så att säga, stod som en stör
i jorden. Näsan kunde duga till att peka ut
väderstrecken. En kraftig näsa skall betyda en
kraftig karaktär och hopp om framgång i livet.
Gabriel hade Jonathans krumnäsa. Dessutom bar­
nen, ja! Dem hade hon glömt. Och det var likväl
en ännu fastare punkt. Hade hon fött barn till
världen för att göra dem till fattiglappar? Hon hade
så att säga valt dem en far, som kunde göra någon­
ting för dem och lämna något efter sig. Hon hade
tänkt sig för – inte precis med klara tankar men
klart nog ändå. Ty varför hade hon tagit Borcken
och ratat andra om icke därför att han var ett
gott gifte? När han friade, hade han sagt: jag är
ett gott gifte, tänk på det. Och då det befanns
att han icke var något gott gifte, hade hon gjort
honom till ett gott gifte. Där stod han nu med
svart på vitt på att han var känd som en för­
siktig och omsynt man. Men vem hade varit för­
siktig, och vem hade sett sig om? Och det skulle
offras? Hon fnös och vände sig om.
Pojken stod vid dörren och hade stått där en
stund. Jaså, det är du Sven, sa hon. Har du följt
far till stan? Jag tror du har vuxit.
Hon tänkte: Det är alldeles fasligt knipslugt.
Det har de kommit på i samråd. De ha just inte
mycket skam i kroppen. De skickar pojkstackarn

på mig för att mjuka upp hjärtat. Får se, om
det går.
Hon såg på honom. Och nu hände, vad som tills
datum ej förklarats. Hon såg att han var vacker.
Att han blivit vacker; han hade nämligen varit
hiskligt ful. I och för sig ingenting märkvärdigt,
eftersom de sista tonåren kan förvandla en ungdom
till oigenkännlighet. Det besynnerliga var, att hon
såg det. Hon hade och hon har inte det ringaste
sinne för skönhet. En karl dömer hon efter duglig­
heten, en kvinna likaså, en sak likaså. Ett barn
dömde och dömer hon efter sinnesarten. Hon hade
aldrig sett, att han var ful. Nu såg hon att han
var vacker. Hon minns inte, på vad sätt han var
vacker. Det har fallit bort. Hon minns inte, om
han var mörk eller blond, uppnäst eller raknäst,
finhyllt eller brunbränd, storögd eller grisögd. Hon
minns att han var vacker utan krus och kompli­
manger, utan nåd och barmhärtighet. Hon gick
bort till honom och tog hans huvud mellan sina
händer. Hon kysste honom två gånger på munnen.
Hon sa:
Vad du är blek, din stackare. Du har farit illa.
Hon kysste honom ånyo: hon måste titta närmare
på honom och vände honom runt i det hon lät
händerna fara över hans kropp.
Vad du har vuxit! sa hon. Vänta! Du ska ha
ett glas portvin. Du är alldeles blek.
Hon tog honom kring livet och förde honom
till skänken. Hon slog i två glas och skålade, så
att hennes fingrar ströko mot hans. Hon tappade

glaset. Nej, så jag bär mig åt! sa hon och fnitt­
rade till.
Fnittret väckte henne till hälften. Det ljöd så
främmande att hon måste se sig om. Men det var
hon själv, som fnittrade. Alldeles som en piga i
en hövålm. Hon tänkte: Usch då, jag har fått blodet
åt huvudet. Men det kunde inte hjälpas, hon måste
ta i honom. Hon synade hans kläder. Hon nöp i
byxorna, drog ned västen, satte rocken till rätta
över skuldrorna. Så axelbred du har blivit! Hon
plockade på öronen, tog dem mellan fingrarna. De
här öronen har jag dragit i förr, sa hon för att nå­
gonting säga. Och hennes händer dök in i håret.
Så fick hon syn på hans händer. Nej, kors såna
händer du har fått! Hon körde in sina fingrar
mellan hans. Har du tagit i hårt där borta på
skolan? Få känna om du är stark.
Han stod där tafatt. Och hon var galen, det var
ingenting vidare att säga om den saken. Sanna­
Borck och Jonathan kommo in, undrade väl om
pojken lyckats uträtta något. Hon smålog för sig
själv, hon var nära att brista i skratt. Om han
lyckats uppmjuka det stenhårda hjärtat! För resten
brydde hon sig inte alls om dem. Hon fortsatte att
kela med honom; hon kunde helt enkelt inte sluta.
Det såg väl konstigt ut och hon täckte över
så gott sig göra lät med allehanda utrop. Nej,
vad han har blivit stor! En sån nacke han har fått!
En sån väst han har! Alldeles fånigt. Men det
kunde inte hjälpas. Hon måste kyssa honom en
gång till. Han är som en karamell, sa hon. Han

vek åt sidan, hon följde efter. Han vek, hon följde.
Det blev en lek. De båda herrarna smålogo, en
smula förundrade, kände inte riktigt igen henne,
Slutligen fick hon pojken in i skänkvrån, hon fick
hans huvud mellan sina händer. Han sträckte
sig upp mot väggen, tryckte in nacken i skänk­
vinkeln, knep ihop läpparna, blundade. Uttrycket
var vedervilja, ingenting annat, klart och tydligt.
Hon drog ned hans huvud och kysste honom.
Släppte honom och gick bort till fönstret. Jorden
dansade, stenhuset under koppartak tog sig en
svängom, solen blev kopparröd och svepte sig i
en svartgrå slöja.
Det var knappt om luft: hon öppnade fönstret
för att andas. Om någon kommit henne nära, hade
hon slagit till. Men ingen kom henne nära. Herrarna
stodo på var sin fläck, pojken i vrån. Sanna­
Borck talade med rullande stämma. Det var så,
att han fått ett brev från direktör Arnfelt. Hövligt,
gubevars, vänligt och hövligt, fattas bara det. Han
var ju bror med Arnfelt. De hade blivit bröder
vid Knutsmässan 74. Och det fanns ju tillgångar.
Det var ett lappri, en moralisk borgen. Det var
nästan bara en artighet mot Jonathan. Tusan ock,
vad han blivit för en karl, den där Jonathan! Om
nu lilla svägerskan inte hade någonting däremot –
Lilla svägerskan stängde fönstret och la på båda
hakarna. Hon var lugn och sansad, sig själv mäktig
och sina fiender överlägsen.
Vad det beträffar, sa hon, att Jonathan skulle
skriva på, så kommer det aldrig i fråga. Jag har

inte lust att gå från hus och hem, mina barn inte
heller. Jonathan gör som han vill, men jag säger
nej. Jag har haft tillräckligt obehag av släkten.
Jag har släpat i fjorton år med era ungar. Nu
kan det vara nog. Vill ni äta middag här, så var
så god. Någon borgen blir det inte.
Sagt och fullbordat. Borcken gick, pojken gick,
Jonathan följde dem ända till grinden. Han var
till den grad upprörd, att han nästan var vred.
Han stannade några ögonblick framför kontors­
spegeln och gestikulerade. För det första, min
kära vän, har du visat dig otacksam; för det andra,
min kära vän, har du visat dig ogrannlaga; för
det tredje, min kära vän –
Hon såg honom genom dörren, hon förstod, att
han läste över. Vad kunde hon göra annat än
skratta? Men hon höll sig allvarsam och han fick
andraga och framställa i ro och lugn och värdighet
alla punkterna till och med den sjätte, som var
den sista. Då avbröt hon och sa:
Jonathan, du är ett kräk. Jag kunde lika gärna
ha gift mig med Axelsson eller Grundholm men
nu är jag gift med dig. Du får tänka och säga
vad du vill, bara du kommer ihåg en sak: du
är ett kräk.
Jonathan svarade:
Det vet jag, kära Agnes. Men du var ju så vänlig
mot gossen. Och sen helt plötsligt! Hur kan man
först vara så vänlig och sen helt plötsligt?
Hon sa:

Det där begriper du inte.
Begrep ingenting själv.

Var det också något att begripa? En tillfällighet:
tankar som kommo från skilda gömslen, stötte
ihop, förvirrades. Alldeles som då två tjuvar på
skilda vägar bryta sig in i samma hus och plötsligt
mötas framför silverskåpet. Tablå! Stor förvirring!
Qui pro quo! För resten, visst begriper hon! Ibland
säger hon till Vår Herre: Du gode Gud, vad jag
har varit för ett lättfärdigt stycke! Minns du Sanna­
pojken? Det var på vippen det!
Hon har sitt glada lynne. Och då Axelsson är
mulen och Emma sur och huset tyst som graven,
skämtar hon med Vår Herre.
Men frånsett Sannapojken, kyssarna och det
krossade glaset, var händelsen av utomordentlig
betydelse. Den betydde brytning med släkten. Adjö,
helt enkelt. Slut med söndagsmiddagarna. Slut med
barnkammarstojet och skorstenselden. De tre åter­
stående Sannabarnen drogo samma dag från gården,
kommo aldrig igen. Två Johannisbergare ersatte
dem, bleka parvlar, lika stillsamma som husets egna
barn. Slut med påskrivningar och släktvinglerier.
Det var en Herrans skickelse!
Ty från och med den dagen bar det stadigt
utför med de andra Borckarna. Sanna föll först,
gick under klubban. Jonathan köpte. Han var Arn­
felts bulvan, men det visste inte Borckarna. De
trodde att Jonathan och lilla svägerskan smitt en
djävulsk plan, långsamt undergrävt Sanna-Borckens

ställning, lockat honom till utgifter, sporrat honom
till vanvettigheter för att bringa honom på fall,
köpa och vinna. Till en början vann Jonathan
ingenting alls. Arnfelt drog sig tillbaka och Jo­
nathan hade så när stått på huvudet. Men mot
slutet av nittiotalet blev det annat av. Jonathan
hade lagt regeringen i Gabriels händer, Sanna­
skogarna föllo och inbragte millioner. Millionerna
föllo i sin tur.
Viktigast var brytningen med släkten. Det är
inte bra att gå ihop med folk, som olyckan rört.
Vidskepelse eller ej, men så är det. Jorden går
runt och somliga förlora fotfästet. De försvinna
i rymden. Sannabarnen till exempel, hela den
stojande, klapprande, brunstekta, klöverdoftande
hösthorden – borta. Axel tog sjukdomen, hökarn
fick slag, Sanna-Borck föll under tåget, om med
flit eller ej är ovisst. Skolmamsellerna drunknade
efter sin första träta. Alla hade de visat sig sturska
mot bondtösen: vänliga visserligen men sturska.
Än sen! Vad blev det av dem ? Äldste Johannisbergs­
pojken tog livet av sig. Fader Sunesson själv slutade
sina dagar som skrivare på Gabriels kontor. Direk­
törn, den stora olyckan, kröp under sängen och
dog. De kröpo bort, de smögo bort, satte inte längre
sina Borckska näsor i vädret. Men bondtösen gick
varliga fram utan åthävor, beredd att ödmjuka sig
då ödmjukhet var det rätta, beredd att stå på sin
rätt, då rätten var hennes. Hon hade sin lilla flock
omkring sig, barn och man, hennes alltsammans,
jämnhöga med henne. Hennes.

Svärfar gick sist ur ringen, kommerserådet. Släk­
tens huvudman spisade alltjämt sin söndagsmat,
fyra feta rätter, i Borckska gården. Han visste
om ingenting, kände inte till brytningen, knappast
till olyckorna. Han undrade kanske varför bordet
var så glest besatt. Ibland såg han sig omkring
men iddes aldrig fråga. Åt, sov och prisade Gud.
Vid nittio år var han lika stor och hög och grann
som vid sjuttio, rödlätt i ansiktet, vit i hår och
skägg. I sitt nittiofemte år, jämnt en vecka före
födelsedagen, dog han. Föddes på en söndag, dog
på en söndag.
Efter maten hade Jonathan och Agnes gått ut
till den vanliga söndagspromenaden längs med
ån. Gubben satt i förmaket och sov. Han hade
en särskild stol, som ingen annan använde, en
mjuk och vilsam farfarsstol. Gabriel och August
lekte i salen, efter befallning tysta som möss. Då
hörde de ekipaget köra fram till porten. Farfar!
skrek Gabriel och rusade in i förmaket. Farfar!
Ström är här!
Och då barn gärna tro, att gammalt folk är
dövt, skrek han sig eldröd: Farfar! Farfar! Gubben
for upp, hade väl inte blivit väckt så bryskt på de
sista femtio åren. Gud ske pris, sa han och satte sig
i gång men gick fel och gick rakt på väggen.
Farfar går fel, skrek pojken, farfar går rakt på
väggen. Han tog honom i rockärmen och drog.
Nå, Gud ske pris ändå, sa gubben.
August tog fatt i den andra rockärmen och så
bogserade de honom ut i förstugan. Där klev

Gabriel upp på en stol och hängde rocken över
hans skuldror och tryckte hatten på huvudet, August
stack käppen i hans hand. Så öppnade de dörren
och förde honom över tröskeln. Tyvärr hade de
brått och det gick för hastigt, men Ström flög
av bocken och fick gubben i famn. En ska hala
lagom med kommerserådet, sa han. Plötsligt gjorde
gubben sig lös och knuffade den förbluffade Ström
för bröstet. Han satte käppen hårt i gatan, gick
fram till vagnen, steg upp utan hjälp och sjönk
ned i det hörn, där han brukade sitta. Till höger
om sig själv, sa folk, som aldrig åkt i landå.
Men knappt hade han satt sig, förrän huvudet
föll åt sidan, hatten gled ned över ansiktet. När
Agnes och Jonathan återvände från promenaden,
funno de farfar redan i vagnen, men det besynner­
liga var, att kusken satt på fotsteget med mössan
i hand.
Ja, vad ska en nu göra? sa han. För nu är
han död.
Göra?
Först och främst fick hon Jonathan in i huset:
det var ingenting för honom. Sedan pojkarna, som
så smått börjat gråta. När hon kom ut igen, sa
kusken:
Om frun ropar på Axelsson, så kan vi nog
bära in honom.
Men varför skulle de det? Svärfar måste ju i alla
fall hem. Om Ström körde varligt, kunde han sitta
som han satt. Hon tog plats bredvid honom,
tryckte hatten på hans huvud, lite djupare ned i

pannan än vanligt. Eljest var det som vanligt. Han
satt där och sov. Ström körde varligt och söndags­
folket hälsade till höger och vänster. De såg ju
att han sov, men de hälsade av gammal vana.
Där sitter han och sover, tänkte de. I sin be­
kväma landå. Han har det bra.
Begravningen var den största i mannaminne, en
heder för släkten. Det lilla, som fanns kvar av
släkten. Jonathan och Agnes i främsta rummet
och i svärfars landå. Det begav sig att de körde
tätt förbi Grundholm som stod där och gapade
på sorgeståten, sluskig och förfallen. Agnes nickade
åt honom. Han vände sig bort, vågade inte ens ta
åt den solkiga hatten.
Jonathan ropade in landån på stärbhusauktionen.










Det finns i gömmorna ett annat minne, som
liknar minnet av Sannapojken, kyssarna och glaset.
Ibland gå de ihop och bli till ett, ibland stå de
isär som tvenne vitt skilda stjärnor. Minnen är
stjärnor. Dagen blir kväll, kvällen blir natt, jorden
blir intet och stjärnorna allt.
För resten är likheten blott ytlig. Agnes stod
vid fönstret då som då, talade med Axelsson.
Men det var vårdag och inte höstdag. Och träd­
gården var annorlunda: buskagen hade skjutit upp
till manshöjd och mera, trädkronorna hade svällt
ut, vattenkonsten fanns där och brandgaveln. Axels­
son grävde inte längre; två drängpojkar grävde
och Axelsson var gårdskommendant och stor karl;
mulen för jämnan, ty makten har det med sig att
man mulnar.
När nu Agnes vände sig om, stod en pojke
vid kontorsdörren. Pojken var vacker, det kan inte
förnekas. Hur och på vad sätt gör detsamma. Allt
nog, Agnes blev gruvligt upprörd och gick emot
honom och tog hans huvud mellan sina händer och
kysste honom och tog honom om livet och kände
på honom och drog honom i öronen och luggen
och förde honom till skänken och slog i ett glas

vin. Undantagandes de yttre omständigheterna,
fönstret, kyssarna och vinet, låg likheten endast
däri, att Agnes vid båda tillfällena kände sig gruv­
ligt upprörd.
Pojken hette Gabriel och kom från Uppsala.

Enligt Borckarnas åsikt skulle Jonathan inte få
några barn. Jaså, tänkte Agnes, ska han inte det!
Efter fyra års äktenskap låg hon i sin första barn­
säng. Det blev en flicka; hon levde i två timmar.
Nå, sa Borckarna, fick vi rätt? Vänta på mig! tänkte
Agnes. Ett år förflöt och hon låg åter i barn­
säng. Det blev en flicka; hon fick nöddop och
dog på tredje dagen. Nå, sa Borckarna, fick vi
rätt?
Två år förflöto och Agnes låg åter i barnsäng.
Damerna Borck kommo skyndsamt tillstädes, slogo
läger i rummet utanför sängkammaren, drucko
kaffe och sydde. Jonathan sattes i vagn och kördes
till Sanna. Första värken började i kvällningen,
den andra vid midnatt; sen blev det några timmars
lugn. Barnmorskan låg i Jonathans säng och snar­
kade erbarmligt. Agnes talade reson med Vår Herre.
Det fanns ju åtskilligt att invända mot hans sätt att
sköta saken. Somliga människor lida och tiga;
Herren styr, säger de. Javisst, han styr, men han
låter tala med sig. Man ska göra som Jakob i
bibeln, man ska ta ett karlatag, gripa den Alls­
mäktige i manteln, hålla honom kvar, skaka honom,
om så behövs. Man ska visa honom, hur landet
ligger. Vad bryr han sig om ett kräk, som inte vet

vad det vill? För resten skadar det inte att ge
honom upplysningar. Han är allvetande, men saker
och ting kan ses ur olika synpunkter. Det finns
människor och gärningar, som äro så småaktigt
grymma, så futtigt elaka, att han i sin höghet
näppeligen kan uppfatta deras nedrighet. Visste han
till exempel vad damerna Borck hade för händer,
under det att de avvaktade Agnes förlossning? Han
trodde kanske, att de snörpte på barnkläder, som
rimligt kunde ha varit. Men nej, Vår Herre! Här­
vidlag kunde hon giva honom en värdefull upp­
lysning, belysande vissa människors karaktär. Hon
hade råkat sätta sig upp en gång, då dörren stod
öppen. Hon visste vad de sysslade med, under det
att de väntade på hennes förlossning. De stuvade
om sina krusflorshattar från i förfjol, de sydde
ihop revor på sina sorgslöjor, de kantade sina
svarta kjolar.
Sådana voro Borckarna och det kunde icke vara
rimligt att giva dem rätt. Hon bad Vår Herre om
ett gossebarn, livsens levande, friskt och välskapat.
Hans namn skulle vara Gabriel, ett vackert namn,
ett fromt namn och ett namn, som inte fanns i
släkten.
Trägen vinner: Vår Herre lät sig övertygas.
Gabriel kom till världen, det gick som en dans.
Barnet skrek som en gast vid första klatschen! Tre
timmar efter börden steg modern upp, lindade
pojken egenhändigt och höll honom under näsan
på vissa damer. De sa: Stackars barn! De ville ge
honom nöddop.

Pojken levde och han fick syskon. Två år efter
Gabriel kom August, tre år efter August Lill-Agnes,
som dog i sitt andra år; två år efter Agnes kom
Frida, tre år efter Frida Axel. Borckarna sa ingen­
ting. Men de hyste ett varaktigt intresse för den
äldste. Stackars liten, sa de, han blir inte gammal.
Som ugglor om natten sågo de, vad ingen annan
såg. Än var han jämmerligt mager, än visade han
farliga anlag för fetma. Ibland var ryggen krokig,
ibland var höften sned; ibland hade han skrofler,
ibland hade han mask, ibland såg han i november,
ibland var han lomhörd. Och när inte den gubben
gick, gjorde de än finare iakttagelser. Han var
nervös. Han hoppade högt i luften, om man oför­
happandes stack pekfingret i sidan på honom. Han
tålde inte, att man kittlade honom under fötterna.
Han skrek, om man ställde sig bak en dörr och sa
buh! Han var klen. Emellertid växte han och fro­
dades. Då sa Borckarna:
Tro om han inte är dum?
Därpå hängde det. Gabriel började skolan och
nu skulle man få se. Jonathan hade måst sluta
i fjärde klassen; han hade varit för dum eller för
sjuklig. Nu skulle man alltså få se. Var eviga dag
frågade Agnes: Nå, kunde du din läxa? Gabriel
svarade: Äsch! Tonfallet var så överlägset, att
hon blygdes. Hon skulle ha läst läxorna med
honom, om hon vågat, men hon var själv alltför
osäker i lärdomen. Det fick gå på Guds försyn.
Och det blev vinter, det blev vår, det blev examen.
Agnes satte på sig sin violetta sidenklänning, sin

svarta spetskappa, sin plymagerade hatt, sina ringar,
och sina broscher, sina kedjor och sina armband.
Hon glödde av iver och stank av eau de cologne.
Jonathan var förvånad. Hon brukade minsann inte
spöka ut sig. Hon brydde sig inte om hans in­
vändningar, hon tog inte reson, hon tvang honom
att kläda sig i frack och cylinder. De gingo till
skolan utstyrda som grevar.
Så fort hon satt foten inom klassdörren, fick
hon magknip. Läraren var en gemen människa, bak­
slug och skadeglad. På åhörarbänken trängdes
Borckar som kråkor på en gren. Det var två år
efter den stora brytningen; man hälsade men utan
värme. Läraren sprang upp på katedern och bjöd
fru Borck sin egen stol. Han gjorde narr av
henne: han placerade henne längst fram som en
drottning eller landshövdingska. Där satt hon, hög
och rak, doftande och svettig, guldglittrande och
plymagerad. I ett hörn av rummet stod Grundholm
och grinade. Bakom järnkaminen stod Axelsson i
svarta kläder, stärkkrage och vit halsduk, hela
begravningsstassen. Allt var fullkomnat. Agnes
fäste blicken vid Gabriel, stirrade tills hon såg
honom dubbel. Han hade en mörkblå sammets­
blus med vit spetskrage, tupén var oklanderlig,
hög, vattenkammad och glänsande, inga sorgkanter
på naglarna. Han såg ut som en liten greve, förnäm,
tankfull, lugn. Men nu var det inte fråga om ut­
seendet.
Läraren kastade frågor till höger och vänster.
Han var en figur, en blandning av narr och skurk.

Han gav Gabriel en fråga, och innan pojken hann
resa sig, gav han den åt en annan. Sitt du, Gabriel,
sa han. Vila dig! Du är överansträngd. Pojkarna
fnissade. Borckarna logo. Grundholm grinade. Lä­
raren slickade sig om munnen. Det var en helt
ung karl med stora röda, runda kinder. En pojke,
dum som en spån, ful som en råtta, besvarade
Gabriels fråga. Gabriel fick en ny. En annan pojke
viskade. Läraren slog ned på honom. Stör inte
Borck, sa han. Tänk om han skulle vakna! Det
var hån. Han blåste upp sina svällande röda kinder
och myste mot Borckarna, som myste tillbaka. Det
var hån och det var uppgjort på förhand. Agnes
tänkte: Borckarna ha ställt till med det här. De ha
tubbat fähunden att göra narr av Gabriel. Men tänk
om han borde akta sig? Tänk om jag bleve arg?
Det kändes så. Hon kämpade allvarligen mot
vreden, bet sig hårt i underläppen, knep sig i
armen, stack handen under kappan och lossade
på kjollinningen. Ingenting hjälpte: hon kände, att
hon började bli arg. Hon försökte varna figuren:
hon rynkade pannan, spände ögonen i honom. Hon
pöste upp sig, spände ut bröstet, svällde lik en
groda, som söker skrämma en orm. Men han märkte
ingenting: förblindad av sin elakhet och sin lust
att behaga Borckarna, fortsatte han med sina
dumma kvickheter. Och han sa:
Vi miste hitta på en fråga, som Borck kan be­
svara. Det ser så illa ut att lämna skolan utan
att ha besvarat en enda fråga. Jag ska fråga dig
något som jag vet, att du vet. Vak upp, min gosse!

Tänk dig för! Svara! Kan du säga mig namnet
på den dummaste pojken i klassen?
Gabriel reste sig. Han tog sig grubblande om
pannan, han tittade i taket, han sneglade till höger
och vänster. Han suckade, stånkade, vred sig. Agnes
blev het och kall, het och kall. Hon fick kvälj­
ningar. Pojken var helt enkelt en driftkucku. Han
spelade, han apade sig, han åmade sig. Han skämdes
inte, han hade inte skam i kroppen. Slutligen sa
han: Gabriel Borck. Läraren himlade sig, pojkarna
tjöto av skratt, Grundholm frustade, Borckarna
föllo samman i en fnissande hög. Axelsson för­
svann bakom kaminen.
Agnes reste sig. Hon tänkte gå sin väg, lugnt
och. värdigt. Men näven hängde som en slägga, den
kom i svängning. Och en stor, rund, röd kind
lyste framför henne. Så skedde olyckan. Hon
drev till.

Ingen skada skedd, kan tyckas. För den naturliga
människan är en örfil ingenting att göra väsen av.
Har man haft rätt, fröjdar den själen. Minnet av en
välskänkt örfil håller sig länge och bereder glädje
långt in på sena ålderdomen. Har man haft orätt,
ber man om ursäkt, ifall det är nödvändigt. Så
enkelt är det. Men Jonathan hade sin syn på
saken. Han blev inte ond, han blev aldrig ond.
Han blev viktig. Det här var just någonting för
honom att reda ut och behandla på ett fullt korrekt
sätt. Han sa: Var alldeles lugn, kära Agnes, jag

skall reda upp affären. Det är en hederssak. Jag
vet, hur den ska skötas.
Hon var lugn som en filbunke men hon kunde
inte hindra honom från att reda upp affären. Det
blev en hel olycka. Till en början avlade han
några förberedande kondoleansvisiter. Han gick
till rektorn, till biskopen, till klassföreståndaren,
till läraren. Han bad dem, att de måtte lägga hela
ansvaret på hans skuldror. De beskedliga män­
niskorna försäkrade honom, att ansvaret var fjäder­
lätt. Läraren hade burit sig illa åt: biskopen gav
honom en skrapa, Jonathan fick full absolution för
sig och hela sitt hus. Det hjälpte inte. Jonathan
var i sitt ässe. Han fördjupade problemet, betrak­
tade örfilen ur moralens synvinkel och fann att den
hade tre sidor. Den var en våldshandling, den var en
förolämpning mot ämbetsman i tjänsteutövning,
den var en förolämpning mot skolans majestät och
så till vida även mot statens. Möjligen innebar den
ett brott mot kyrkfriden, ty en examen inledes och
avslutas med gudstjänst. Han satte sina funde­
ringar på papper och anmodade rektor att sam­
mankalla lärarkollegiet. Mitt i sommaren! Rek­
torn bad honom gå hem och lägga sig med is­
blåsa på huvudet och varma krus under fötterna.
Han försökte slå bort saken med skämt, biskopen
likaså. Men dessa figurers lättsinne förmådde icke
rubba Jonathans pliktkänsla. Han fordrade, att lä­
raren skulle mottaga offentlig avbön. Läraren skrev
i tidningen att han skulle mottaga tio örfilar, om
man bara lämnade honom i fred. Historien drogs i

pressen. Borckska örfilen blev riksbekant och
Jonathan blev till åtlöje.
Efter den betan var det inte längre lönt att söka
överskyla hans konstigheter. Folk fick skratta sitt
lystmäte, det kunde inte hjälpas. Han var i alla
fall en klok och beskedlig karl, omsynt och för­
siktig, arbetsam och sparsam. Han hade ett obe­
gripligt klart räknehuvud och kalkylerade de mest
invecklade affärer i ett nafs och utan fel. Han slöt
ögonen, rörde lite på läpparna och så var det
gjort. I dessa stycken var han en hel liten troll­
karl och Agnes försummade aldrig att beundra
honom. Man bör inte försumma att beundra.
Ty det kan inte hjälpas, ibland måste man
trampa på tårna, såra och förolämpa. Jonathan
hade sin svaghet. Det är svårt att säga, vari den
bestod. Han var kanske lättskrämd. Om man slog
näven i bordet, skrek och domderade, fick man
honom till vad som helst. Och han var lättrörd.
De kallaste, fräckaste krokodiltårar föllo som hett
blod över hans arma hjärta. Man behövde inte ens
jämra, man behövde bara säga: Har patron samvete
till det? Han hade inte samvete till någonting.
Under kontorstiden satt Agnes för jämnan vid
fönstret, höll utkik på besökarna. Då viktiga saker
avhandlades, stod hon i timmar vid dörren och
lyssnade. Titt och tätt måste hon göra sig något
ärende in på kontoret. Det blev besvärligt i läng­
den, det bar henne emot att hymla. Efter historien
med örfilen tyckte hon att gärdet var uppgivet. Hon
tog sitt arbete med sig och slog sig ned i skinn­

soffan på kontoret. Bönderna sa: Jaså, en ska
tala med frun själv nu? Hon svarade: Tala med
patron, jag sitter bara här och syr. Vi ser det, sa
bönderna och grinade.
Hon fick namn om sig att vara ett rivjärn.
Jonathan en jämmerlig toffelhjälte. Det var lögn!
Han var herre i sitt hus och hon skulle ha skämts
ögonen ur sig, om han inte det varit. Han förstod
affärerna bättre än hon, men hon förstod skojare
och skalkar bättre än han. Hon hade konsterna
och knepen på känn; det var inte övning, det var
inte erfarenhet, det var naturlig begåvning. Och
hon hade, vad Jonathan saknade, ett gott målföre.
I längden kunde hon inte ty sig med att sitta tyst,
då andra talade. Hon tog inte kraftord i sin mun
annat än för nöds skull, men då hände det, att hon
klämde till med sanning och sakrament. Och var
det någon, som slog näven i bordet, var det hon.
De andra kom av sig. Det var inte fint, men vad
skulle hon göra? Man blir inte fin, förrän man
blir gammal och kommer på latbänken. Då blir
man fin.
En gång förgick hon sig, tog en karl i kragen
och kastade honom egenhändigt på dörren. Det
var Grundholm. Hon borde ha ropat på Axelsson,
men det glömde hon. Grundholm var slut, han
söp sig i backen den ena dagen och tiggde sig
upp den andra. Jonathan gav honom en femma
då och en tia då. Ibland fick han femtilappar och
hundralappar mot löfte att klä sig anständigt. Agnes
gav honom också pengar för gammal vänskaps skull.

Men man får inte ge, tills man tigger. En dag sa hon:
nu får det vara slut. Han vaggade framför henne,
drucken och föraktlig, ej längre arkitekt varken i
hjärta eller åthävor. Du! sa han. Minns du, att du
varit piga i mitt hus? Jo, nog mindes hon det, men
världen har sin gång och nu var han tiggare i
hennes hus. Icke förty fortsatte han med sina otidig­
heter och påminnelser. Det mesta var lögn och
förtal och hon tog honom i kragen och kastade ut
honom. Jonathan gjorde en anmärkning. Min kära
vän, sa han, det hade kanske varit riktigare att be
Axelsson kasta ut honom.
Ja, men hon glömde Axelsson.

Eljest var hon fin efter förmåga. Och Jonathan
var herre i sitt hus. Hon gick på visiter och kaffe­
rep som andra fruar. Hon gick på konserter, fast
hon led som en hund i en brunn. Hon klädde sig
fint, åt fint, pratade fint. Hon fick med tiden en
tämligen stor mage och den förblev henne en tung
börda under jordavandringen. Men det rådde hon
inte för. Hon kunde ju inte bedraga sig själv på
maten. Ibland tyckte hon, att hon blivit på tok
för stor och Jonathan på tok för liten. Vad kunde
hon göra åt det? Hon var inte en människa, som
man sätter på knät eller tar om livet eller
klappar under hakan. Men Jonathan var herre i
sitt hus, han behövde inte be, han kunde befalla.
Hon löd. Allt var hans. För resten var han envis
som den sure, när han satte den sidan till.
De hade en tvist rörande barnen. Jonathan ville

inte, att de skulle agas för sina synder. De skulle
stå i skamvrån. Det mörka kyffet hade för länge
sen fått sin, användning och var proppfullt med
trasiga möbler och andra spillror, som tid och
barn och pigor samla på hög. Men Jonathan hade
sagt att det var en skamvrå och det var en skamvrå.
Han tog syndaren vid handen, trippade nätt och
varligt in i mörkret, ställde ungen bland bråtet,
underrättade honom om den tidsrymd, han hade att
skämmas, stängde om honom. Knappt hade han
trippat bort, förrän Agnes öppnade dörren, gav
syndaren en lugg, en örfil, en stut allt efter behov
och släppte honom. För den naturliga människan
faller det sig naturligt att ge ett nyp och låta löpa.
Att mögla ner ett barn i ett unket kyffe bär emot.
När nu Jonathan kom för att befria fången, var
alltså fängelset tomt. Han sa ingenting utan trippade
stum och värdig ur rum i rum, tills han spårat
upp rymlingen och stängt in honom på nytt.
Agnes öppnade, han stängde; det upprepades gång
på gång. Till sist tröttnade hon och lät honom
hållas.
Det var en tvist, fast stum. Andra tvister på
samma sätt. Hon kunde få en besynnerlig längtan
efter snubbor. Fader Storm i tiden hade gåvan
att läsa lagen rätt och tolka skriften med sjuttio­
sju tillämpningar. Det var väl det hon saknade.
Jonathan gjorde aldrig några förebråelser. Glad
eller oglad, nöjd eller missnöjd, men alltid korrekt
och kruserlig. Ibland blev han hemsk. När Lill-
Agnes dog, tog han det så hårt, att han mest

liknade en människa. Han grät hela natten och
Agnes måste sitta på sängkanten och hålla honom
i hand och till sist måste hon lägga sig hos honom.
Han var som en människa. Men det blev dag och
solen steg upp i sin fullkomning och likaså Jo­
nathan. Min kära vän, sa han, det blir nu min
uppgift att skriva ut bjudningsbreven. Du å din
sida har att tänka på lämpliga förfriskningar. I
anseende till att det blott är ett litet barn –
Herre Skapare! I anseende till att det blott var
ett barn och hennes barn och ingen annans barn
hade hon helst tagit kiststackaren under armen
och mol allena gått ut till körrgårn. Varken katt
eller kung skulle haft omak av den sorgen. Men
Jonathan hade sin syn på saken, han visste hur
det borde vara. Begravningar var han särskilt
mån om. Aldrig kan man vara så fulländat korrekt
som vid begravningar. Figurerna stå där tafatta och
tölpiga och lämna ödmjukt plats för den, som vet
att framträda korrekt.

Till sist blev det så, att hon ensam skötte
affärerna.
Bönderna sa: Där sitter satkäringen. Hon var inte
omtyckt, kan tänka! Hon lät inte lura sig, än mindre
lät hon skrämma sig och allra minst var hon
hjärtnupen.
De stego in på det inre kontoret och bådo
att få tala med bokhållaren. Patron själv var så
gruvlig att tala med.

Bokhållaren? sa Jonathan. Bokhållarna sitter
där ute.
Jaså, sa bönderna och grinade. Vi trodde mest
att patron blitt bokhållare, sen frun blitt patron.
En dag skickade hon honom till banken. Det
var inte chefens sak, det var kassörens. Men när
han i sin tur ville skicka kassören, bad hon honom
gå själv. Han behövde motion och hon behövde
kassören. Det var bråda tider.
En annan gång råkade hon säga: Du, som
skriver så bra, borde sköta korrespondangsen. Han
tog sig en funderare.
Menar du, att jag skulle sitta därute bland bok­
hållarna? Ja, sa hon, det kunde du också göra. Så
kunde kassören sitta här hos mig.
Det var bråda tider och kassören var hennes
rådgivare och högra hand. Jonathan tog sig en
funderare, en mycket lång; han sa:
Är det bättre att kassören sitter här, så ska han
sitta här. Men eftersom jag har varit firmans chef
skulle det se illa ut, om jag satte mig bland bok­
hållarna.
Och han satte inte vidare sin fot på kontoret.
Agnes försökte locka dit honom, men det gick inte.
Då tog hon hans plats vid pulpeten med kassören
mitt emot sig. Affärerna gick bättre på det sättet.
Det kunde inte hjälpas. Affären gick bättre.
För resten var han klen och behövde vila. Eller
kanske snarare motion. Han läste i en tidning om
kroppsrörelse och hälsa. Han skaffade sig flera böcker
i ämnet och läste flitigt. Han hade ju också annat

att syssla med. Folk tog honom till råds i tvistiga
fall rörande klädedräkt och bordskick, rang och
titlar, konstiga ord och konstiga ceremonier. Han
gick på bröllop och begravningar, ibland bjuden,
ibland objuden men alltid en föresyn för hopen, ett
mönster att iakttaga och följa. Han fick allt större in­
tresse för det kyrkliga och klockaren blev hans sär­
skilda vän. På Jonathan Borcks smak och takt fick
mycket bero och han var ingalunda någon bety­
delselös person. Han blev liten och mager, det är
sant, tunn som en skugga. Det kom sig av det
eviga vankandet. Han var sällan hemma annat
än vid måltiderna. Då intog han det husfaderliga
sätet vid bordsändan, han skar stek och bröd, han
öste upp soppan och delade ut sina håvor. Men
sen man tackat honom för maten, gick han.
Vad skulle han göra hemma? Affären skötte Agnes,
gården skötte Axelsson, barnen skötte sig själva.
Han gick. Han gick för sin hälsas skull, han gick
för att förlänga livet. Det är det viktigaste att leva
länge vid god hälsa.
Borckarna sa:
Nog ser man, vem som skummar grädden i det
huset.
Men vad betydde Borckarna? Den tiden var förbi,
då Borckarna betydde någonting. Själve Jonathan
hade blivit en liten person, som inte gjorde mycket
väsen av sig i Borckska gården. Barnen tackade
honom för maten, därför att det skulle så vara.
Eljest brusto de betänkligt i vördnad. Axel, som
var en spefågel, gjorde narr av honom. Frida, som

var en näbbgädda, gav honom snäsiga svar. August
skämdes för honom. Han undrade om inte far i
vackert väder kunde ränna på landsvägarna i stället
för på gatorna? Folk gav honom öknamn och
det var inte trevligt för hans barn. Somliga kallade
honom »Korken», andra »Ranten», åter andra
»Vandrande juden». Det sista förbryllade Jo­
nathan; han mumlade: Jag förstår inte det, kära
barn. Jag är ju inte jude. Då skreko de alla tre:
Herregud, vad han är dum!
Den gången var mor i närheten och gav orrar
över lag. Men hon kunde inte alltid vara i närheten
och hon hade sannerligen annat att tänka på. Och
så mycket borde man kunna begära av en karl
och en far att han sätter sig i respekt hos barnen.
Hon sa det åt honom. Det var kanske onödigt. Han
blev ledsen. Och han blev skygg för barnen. Han
kilade undan, så snart de kommo i närheten. Dess­
emellan mutade han dem med för stora fickpengar.
Han hade själv fickpengar alldeles som barnen.
Skillnaden var, att han tog dem när och hur stora
han behagade. Till en början, sen blev det ändrat.
Han kunde komma en dag, då det var obekvämt
att blotta kassan på kontanter. Följaktligen be­
stämdes en viss summa och en viss dag i må­
naden. Det var bara en praktisk anordning och
betydde ingalunda att hans husbondevälde upp­
hört. För resten gick affären bra de där åren, lugnt
och jämnt. Lugna och jämna, gudsvälsignade år,
då ladorna fyllas, rummen fyllas, kistor och skrin,
kassaskåp och bankböcker. Kroppen blir satt och

fast och en smula tung. Själen blir saktmodig och
ljum, en liten smula tung den också, en liten
smula sorgsen. Utan orsak. Snart knäpper man
händerna om magen och säger som kommerserådet:
Gud ske pris! Gud ske pris för allt, som gått mig
väl i händerna! Gud ske pris för den goda maten
och den goda hälsan, de goda åren och de goda
affärerna! Gud ske pris, snart tyr jag inte mer!
Så kom Gabriel.










Olyckan var att hon blev kär i honom. Om en
mor plötsligt förälskar sig i sin son, så kallas det
moderskärlek. Men när modern många och långa
år efteråt nått mogen ålder och dess förstånd sin
fulla utveckling, vilket för de flesta inträffar i
åldern mellan sjuttio och åttio, då kan hon betrakta
saken utan hölje och nämna den vid namn. Allra­
helst om hon ligger i en mjuk bädd i ett tyst rum i
ett sovande hus och stirrar på nattlampan och klår
sig bak örat och har Vår Herre på sängkanten.
Hon kan betrakta saken och vända på den och ta
den lärdom, som tagas kan.
Hon förälskade sig i honom, icke därför att
han var hennes son utan därför att han icke var
hennes son. Han var en främling. Han hade inte
varit borta mer än ett år, en sommar och en vinter;
men hon kände inte igen honom. Han hade vissa
likheter med en pojkslyngel, som stått och åmat sig
i klassrummet till skratt för många och skam för en.
Men det var inte han. Hon trodde verkligen ett
ögonblick, att det var Sannapojken nu igen eller
något yngre exemplar av allt det mankön, som växt
och frodats under koppartaket. Men nej. Han var
Gabriel Borck, avlad av Jonathan, buren av Agnes.
Han var hennes tillhörighet och på samma gång var

han en främmande ung herre. Hon kunde ha
nigit för honom. Hon blev kär i hans panna,
i hans hår och i hans klarblå ögon, i hans nacke
och hals, i hans näsa och mun, i hans kropp och
i hans hållning, i hans händer och naglar, i hans
ljusa vårrock, som var sidenfodrad och obeskriv­
ligt elegant, i hans skor, handskar och hatt, i
hans lukt och skratt och tänder och fina sätt och
liknöjda min och lustiga ord och förstånd och
kvickhet och sjuklighet och blekhet och dygder
och odygder. Hon förälskade sig i allt det, som
andra kvinnor i sin tid och tur skulle förälska sig i.
Och vidare: hon blev kär, därför att hon aldrig
varit kär. Och vidare: det skedde vid en tidpunkt,
då hon var sorgsen utan orsak.
Sådant kan sägas trettio år efteråt; eller tänkas.
Då hettes det: O, vad det är roligt, när barnen
komma hem! Inte unga herrn, inte ens pojken utan
barnen i pluralis och största allmänhet. Och till
yttermera visso: O, vad han är sig lik, fast han har
vuxit och blivit en hel karl.
Ja, just det!
Olyckan var, att hon bar sig dumt åt. Hon kunde
inte behärska sig. Sorg och smärta bar hon bakom
mask och hölje, vrede likaså, om det behövdes. I
ödmjukhet var hon en överdängare, fast den dyg­
den just inte var hennes. Det klara förståndet
regerade allt, blott icke glädjen. För den naturliga
människan är glädjen det svåraste stycket i be­
härskningskatekesen. Hon beter sig som en kalv
i hagen, ett föl på en grön äng.

Från första stund skämde hon bort honom utan
gräns och måtta. Hon öste pengar i hans fickor.
Till sist blev han förlägen och bad henne låta bli.
Syskonen såg snett på honom. Far själv hade inte
så mycket pengar i plånboken som han. Än sen!
Vad skulle den lilla gubben ha pengar till? Men en
ung sprätt behöver pengar, en ung man med många
vänner i stan och väninnor. Hon var gruvligt
nyfiken på hans väninnor. Hon ställde till med en
stor fest för att få titta på dem och framför allt
för att få titta på honom. Det blev en vräkig till­
ställning. Kokfru i köket, champagne på borden,
uppassare och ostron, regementsmusik och äkta
gåslever, stort fyrverkeri. Jonathan traskade av och
an i trädgården och var ledsen. Inte för pengarnas
skull utan för vräkighetens. När fyrverkeriet brann
av, blev han rädd och fick ett anfall. Gabriel sa:
Vet mor vad? Det var för vräkigt.
En annan gång sa han:
Vad mor är förändrad! Mor har inte ens frågat
mig, om jag varit flitig.
Hon höll på att svara: Vad angår det mig, om
du är flitig eller lat! Men den grodan bet hon,
innan den hoppade. För resten visste hon att han
blivit flitig och fulländad i alla stycken. Sånt har
man på känn. Hon tog honom med sig på kon­
toret och försökte sätta honom in i affärerna. Det
gick som en dans. Han begrep allting mycket
bättre än hon, han var ett under. Hon föreslog att
han skulle stanna hemma och hjälpa henne. Jag
börjar bli gammal och trött, sa hon, och far duger

ju ingenting till. Han svarade: Det förstår jag,
att mor inte kan orka med allt det här. Men
varför duger far ingenting till?
Han höll sig alldeles för mycket till fadern, han
följde honom på hans eviga vandringar och när hon
skickade Jonathan till Sanna, gjorde Gabriel säll­
skap. Det var en stor missräkning. Enda sättet
att få ha honom hos sig, var att tala om affärerna.
Men då kom han beständigt med frågan: Varför kan
far inte sköta det här?
Hon fick en ljus idé, som visar, hur pass galen
hon var. De båda, han och hon, skulle resa till
en badort. Helst utrikes. Varför och varför icke?
Varken förr eller senare har hon lämnat stadens
hank och stör, gården så sällan som möjligt. Inte
ens då denne samme Gabriel nio år senare bad
henne komma till sin dödsbädd, hade hon kunnat
förmå sig att resa. Men nu skulle hon resa. Utan
annan orsak och önskan än den, att få ha honom
för sig själv. Efteråt kan man undra och skämmas.
Gabriel sa nej, han ville stanna hos far.
Hon ställde till med nya fester. Han bad henne
låta bli. Hon öste pengar över honom. Han bad
henne låta bli. Hon krusade honom som en prins
och han blev generad och höll sig undan. Barnen
tjurade, Jonathan tjurade, hela huset tjurade. Hon
ensam var glad. Hon sjöng och gnolade dagen i
ända, utan ord och utan melodi och utan röst.
Jag bryr mig inte om någonting, tänkte hon.
Jag bryr mig inte om de andra, och jag bryr
mig inte om Gabriel. Jag är glad och det bryr

jag mig om. Det känns underligt och det kommer
aldrig igen. Jag blir aldrig mer så här. Vad bryr
jag mig om andra och annat?
Efteråt kan man undra och skämmas, men så
känns det då.

Gud är god mot dem, som älska. Han har tänkt
på dem från begynnelsen. Han har skapat två
världar: den ena för dem, som älska, den andra
för de andra. Det finns vissa likheter dem emellan:
man äter och dricker i båda, sover och vakar, andas
och pratar, gör goda affärer eller dåliga. Men
olikheten är större. De älskandes värld är genom­
skinlig. Den är gjord av en kristallklar materia,
som saknar namn. Den behöver intet namn, ty
den har använts blott en enda gång: då Vår
Herre skapade de älskandes värld. Den andra
världen är som bekant gjord av diverse ämnen,
som alla ha namn och alla användas till diverse
ändamål. Det finns inte något ändamål i de älskan­
des värld, det har ingen betydelse, vad som är där
och vad som sker där. Det betydelsefulla är, att
alla ting och allting, stort och smått, tungt och
lätt, grönt och grått genomskines och genomstrålas
av ett klart sken. Det är inte en värld, det är kristall­
kupan kring en låga. Den har bara den betydelsen
och den meningen, att den håller fjärilarna från
elden och att den genomskines av dess sken. Det
är elden, som betyder något. Då lågan slocknar,
blir kristallkupan en jord av skilda ämnen skapad
och till skilda bruk, stor och mäktig, fylld med

betydelsefulla ting, tunga och trygga, tröga och
tryckande.
Man är gjord för att plocka till sig och samla,
man gömmer i boet alldeles som en ekorre, stoppar
undan och bevarar. Sen burrar man upp sig och
ser präktig ut, tänker på vad man har, och fetmar.

Gabriel for en höstdag, rikligen utstyrd, plån­
boken full. Dagen efter skickade hon honom en
låda med matvaror och allehanda ting samt ytter­
ligare några sedlar. Dagen efter tyckte hon, att
hon varit för snål och gruvade sig bitterligen.
Dagen efter såg hon hos guldsmeden en kråsnål,
som Gabriel borde ha. Dagen efter hörde hon på
priset och fann det högt. Dagen efter tyckte hon,
att han kunde ha fått nog. Dagen efter hade han
fått för mycket. Dagen efter räknade hon samman
och slog ihop och ångrade bittert sitt slöseri. Det
gnavde henne hela vintern.
En vårdag kom han igen. Agnes tänkte: Nu ska
jag se mig om och tänka mig för. Det går inte an
att skämma bort pojken.
Men det blev lika när! Knappt var han inom
dörren, förrän hela huset förvandlades till en helg­
dagskammare med enrisdoft och vita gardiner. Det
kändes som förr i den tidigaste tiden, då hon satt
på stenen bak stugan och hörde Lillhammars
klockor ringa högmässa. Det första hon gjorde,
löpte hon till guldsmen och köpte den där krås­
nålen. Ska jag ha den? sa Gabriel. Ge den åt
August, jag har fått så mycket. Hon gav den åt

August och köpte Gabriel en guldklocka med
dubbelboett. Den tog han då äntligen emot och
tackade till. Det blev några goda dagar. Sen bör­
jade han tala om affärerna. Han rev omkring på
kontoret, visiterade magasinen, gick igenom kon­
trakten. Det var galet alltsammans. Hon tog det
inte på allvar. En sån där ung herre får ju lov
att hålla på sin värdighet. Hon småskrattade för
sig själv och tyckte det var lustigt. Men för att
inte såra honom, sa hon: Jaja, det är nog på
tid, att du kommer in i affären. Han sa: Det tycks
så. Men det gjorde henne ingenting. Hon tänkte:
Kors, vad han är stor på sig! Han vet minsann ,vad
han går för.
Och nu hände det tråkiga med pigan. Men med
henne förhöll det sig så här:
En kväll på förvintern blev Agnes kallad ut
i köket och där satt ett människoknyte med lands­
vägsler ända upp i hårfästet. Hon var ett enda
lappbylte, luktade illa och såg ut som stora eländet.
Icke förty hade hon inte mera skam i sig än att
hon kallade frun i huset för moster. Agnes visste
inte av någon släkt på sin kant, men det visade sig att
fader Storm haft en halvsyster och tösen var
dess dotterdotter. Blodsband fanns där således,
fast tämligen lösligt, ty det visade sig också att
alla tre kvinnorna, halvsystern, dottern och dotter­
dottern voro oäkta barn. Ingen släktskap att skryta
med. Hur som helst så mostrade hon Agnes både
fram och bak och anropade henne i sin nöd. Agnes
lät henne stanna, klädde upp henne och gödde

henne. Tösen var döpt till Agnes men också till
Signe och det fick hon heta. Vidare förbjöds hon
att säga moster och att häntyda på släktskapen. Det
skedde inte av högfärd, det kunde hon säga sig
fri från. Men när man har pigor och drängar och
bokhållare i huset, är en nödd att se på respekten.
Den välgärningen skulle hon få ångra. Hon
hade olyckan på känn, men hon kunde inte lista ut,
från vilket håll den skulle komma. Än tänkte hon
på eldfara, ty tösen blev beslagen med grov vårds­
löshet. Än tänkte hon på silvret, ty hon blev
också beslagen med snatteri. Lösligheten tänkte
hon minst på, fast det ingalunda saknades tecken
och antydningar i den vägen. Går det galet på
den kanten, kan det ställas till rätta. Det är värre
med elden.
Första vinken kom från Axelsson. Han hade
varit mulen alltsedan tösen kom i huset, men
nu mulnade han över hövan. I stället för att
lägga veden i vedlårn, slängde han pinnarna kring
smalbenen på flickan. Det blev klagomål och för­
hör. Han sa: Inte för att det angår mig, men unga
herrn kunde väl hålla sig för god till det.
Unga herrn? Det var dagsklart men man ska ha
ögon för att se. Inte en sekund misstänkte hon
Gabriel; hon trodde att han menade August. Den
beskedlige tjockisen släpades ut ur sitt vindskontor,
som var fyllt med uppstoppade djur och halv­
ätna smörgåsar. Han såg inte ut som någon don
Juan. Men mor var i tagen, hon började med

orrar och ovett och krävde bekännelse. Han sa
bara: Ska jag ha smörj för Gabriel?
Hon blev stillsam, stack händerna under för­
klädet och gick till sina sysslor. Hon var inte
riktigt säker på sig själv och höll sig undan. Men
olyckan ville att hon mötte flickan i gången mellan
köket och salen. Där hängde en mattpiskare på
väggen, hon fick den i handen och utdelade några
slag. Flickan sa inte ett knyst. Hon följde henne
in i jungfrukammaren och förbjöd henne att säga
någonting åt Gabriel. Flickan nickade.
Följande morgon skickade hon flickan till Sanna,
tidigt och i all hemlighet. Själv stängde hon sig
inne på kontoret, ville inte möta Gabriel den dagen.
Men rätt vad det var, fick hon se honom i träd­
gården: han stod vid grinden och pumpade luft
i en cykelring. Hon öppnade fönstret och ropade
på honom. Han såg upp men svarade icke och rörde
sig inte ur fläcken utan fortsatte att pumpa. När
det var gjort, steg han fram till fönstret. Han sa:
Jag cyklar ut till Sanna och stannar några dar.
Har mor något bud till Signe, så kan jag framföra.
Hon skakade på huvudet och drog sig in i
rummet.
Till den grad kände hon sig maktlös och hjälp­
lös och rådlös, att hon sökte stöd hos Jonathan.
Det hade väl aldrig hänt förr. Han lyssnade upp­
märksamt och ackompanjerade hennes förklaringar
med sina vanliga gester. Men när han nu skulle
säga sin mening, började han hicka och snyfta.
Det var inte saken, som oroade honom: den skulle

han nog reda upp på ett fullt korrekt sätt. Men
han var överväldigad och gråtlycklig över det stora
förtroende, hon visade honom. Och han lät spänna
för landån och körde som en mycket viktig person
till Sanna.
Det tog några dar att reda ut saken. När han
vände tillbaka, medförde han Gabriel och det såg
ju ut som en seger. Men hans första ord tydde
snarare på nederlag; han sa:
Enligt min åsikt, kära Agnes, bör de gifta sig; i
betraktande av att det gått så långt, att de böra
gifta sig.
Och hon blev ursinnig och skrek:
Ska du gifta dig med en piga!
Vartill Gabriel genmälte:
Det har ju hänt en gång förr i släkten.
Varpå Jonathan fortsatte:
Var lugn, kära vän. Det är bara min åsikt, att
de bör gifta sig. Gabriel tycker annorlunda –
Och Gabriel utfyllde:
Ja. Det kan ju vara nog med en gång.

Vad hade hon gjort honom? Ingenting. Han
hade varit som en gud för henne. Det fick hon
igen. Du skall inga andra gudar hava. Han tyckte
inte om henne. Hon var kanske för tarvlig. Eller
tyckte han, att hon vanskött affären. Eller tyckte
han något annat. Det fick bli hans sak.
Men det finns ett budord om barn och för­
äldrar; han borde i alla fall ha tänkt på det. Att
dig må väl gå och du må länge leva på jorden.

Han levde inte länge. Gick det honom väl? Beror
sig på, hur man tar det. Han förtjänade stora
pengar: men vart tog de vägen?
Ett år efter sin examen kom han hem för att
stanna. Jaså, frun har skaffat sig en kustos nu,
sa bönderna och grinade. Tro hur det ska gå?
Det gick utmärkt. Han motsade henne i allt, och
han fick hållas. En dag snokade han upp några
bankböcker och depositionsbevis: ett litet kapital
som stod i hennes namn. Vad var nu det för
pengar? Var hade mor fått dem?
Jo, sa hon, det ska jag berätta. De första åren
stal jag lite då och då ur hushållskassan. Det är
därför, ni är så magra, barn.
Hon trodde, att han skulle skämmas. Men han sa:
Prat! Det här är ju över förti tusen.
Kors är det så mycket! sa hon och förvånade
sig. Då måtte jag ha stulit ur stora kassan också.
Hon tog sina böcker och bevis och köpte sig
en livränta. Sen fick han hållas. Hon ville se, vart
det skulle ta vägen.
Han hyrde stora lokaler vid Torget, fina lokaler.
Hon sa: Dit sätter jag aldrig min fot. Han svarade:
Det är inte meningen det heller.
Klart besked! Han satte henne på latbänken och
hon blev äntligen fin fru. Det var inte för tidigt.
Så länge man är nödd att krusa bönder och hunsa
drängar, hjälper varken siden eller sammet. Nu hade
hon bara gården att sköta och den skötte Axelsson.
Behövde hon pengar, gick hon till Jonathan. Han i
sin tur gick till en mäkta fet och myndig herre, som

kallades kassadirektör, fick vad han ville. Det var
inte fråga om fickpengar längre. Jonathan var
firmans chef. Gabriel sa: Far är oumbärlig. Han
fick det finaste rummet vid Torget. Han var stursk
som en pojke, den där för första gången fått eget
rum. Han ville prompt att Agnes skulle se det; men
hon gick aldrig dit. Klockaren gick dit och Grund­
holm och flera av samma sort. Far var oumbärlig!
Mor dög till matmor. Inte det sämsta! Hon fick
sitta med vid stora middagar. De blevo med tiden
allt flera och allt större. Umgänget växte och hon
visste att umgås. Grevinnans lärdomar kommo till
heders, vilket bevisar, att man aldrig lär förgäves,
inte ens strunt. För resten, när man inte längre
behöver krusa, då blir man fin. Och man blir vänlig
och mild och kruserlig, just därför att man inte
behöver krusa. Människor ska vara en som det
fiskspad man häller i slasken, då blir man vänlig
mot dem, fin och kruserlig. Men hur det förhöll
sig med Jonathans chefskap och oumbärlighet, det
visade sig.
Gabriel var med om allt stort i stan och han
var med om den nya järnvägen. Han var någon
sorts direktör där. Då järnvägen skulle invigas, blev
det den finaste fest, som nånsin varit i Borckska
gården. Lunch för trettio höga herrar och bland
dem var prinsen själv, hertigen, han som målar.
Man kan tappa sansen för mindre, men hon tog
det med ro, rustade i tre veckor och kunde ha stått
bocken för kungen själv. Och det visade sig, att
ingen bet henne, allra minst prinsen i sin konungs­

lighet. Han talade med henne om Sanna och tör
väl ha trott, att hon var änka efter den galne
Sanna-Borcken, som haft ett riksbekant stuteri bland
många andra galenskaper. I den tron fick han
leva och i den tron får han dö, om han eljest
minns henne. Ty Jonathan var icke tillstädes och
blev ej nämnd. Trots hans oumbärlighet hade
Gabriel bett mor att skaffa honom ur vägen den
dagen. Det var synd och skam, men hon lydde.
Jonathan hade haft lika stor omsorg för festen som
någon annan. Med klockaren och Grundholm som
bisittare hade han utrett saken och fastställt place­
ringen vid bordet efter rangrulla och statskalender
och andra urkunder. Han ville, att prinsen skulle
ha ett bord för sig och äta i särskilt rum och att
han Jonathan skulle stå bakom hans stol och
passa upp, vilket alltsammans var galet. Agnes
skickade honom till Sanna. Det kändes som det
känns att förstöra julglädjen för en barnunge. Men
Gabriel fick sin vilja fram.

Hon gjorde honom till lags i allt. Det är under­
ligt. Är man rent förlorad i en människa, gör man
honom till viljes i allt, om det så ska kosta bittra
döden. Men det händer, att man blir lika villig
och lydig av annan orsak. Man har blivit undan­
skuffad, man sitter på latbänken med armarna i
kors, man duger ingenting till. Och man undrar,
hur det ska gå. Gör som du vill, så får vi se,
hur det går.
Det gick förträffligt. Arnfeltarna stod bakom.

Gabriel köpte. Han köpte Johannisberg av svåger
Sunesson, han köpte lantegendomar och stads­
fastigheter, han köpte bryggeriet av svåger Braun
och av svåger Axel den gamla Borckska firman
Borck & Söner vid Storgatan. Hur länge skulle det
gå? Hon läste taxeringen i tidningen. En vår var
Borck & Söner uppe i tvåhundratusen. Då slog
hon samman sina händer och bad den nådige
Guden att taga henne hädan. Nu låt din tjänare
fara i frid! Men säg först, vart pengarna ta vägen?
Varaktiga voro de icke, det kände hon. Sånt har man
på känn, då man är skapt att samla. Man plockar inte
lingon med grepe och man tar inte äpplen med
yxa. Emellertid gick det förträffligt.
Ty Arnfeltarna stod bakom. Kanske var det sant,
som ryktades: att Gabriel skulle gifta sig med äldsta
dottern. En dag kom hon på besök, gjorde sig
något skräpärende för fattiga barns bespisning.
Men Agnes förstod och begrep. Hon höll sig på sin
kant och pratade fint och förnämt. När nådig
fröken tänkte ta henne i famn, den rara gumman,
råkade den rara gumman sätta händerna i sidorna
och armbågarna rakt ut.
Det blev inte något gifte, men det var påtänkt.
Och det förklarar följande, som blev den sista
tvisten mellan mor och Gabriel. Om det nu skall
kallas en tvist och om det skall kallas den sista.

Signe, flickan som kom i olycka, fick en pojke.
Det hände på Sanna och Jonathan fann det korrekt
att stå fadder och att giva honom sitt namn och

en silversked. Sen var det inte vidare med den
saken. Agnes skaffade honom fosterföräldrar och
betalade för honom. Modern gifte sig på annat
håll. Gabriel visste inte mer om pojken, än att
han fanns. Han blev aldrig nämnd och kom i
tankarna blott en gång i kvartalet, då pengarna
skulle skickas.
Men en natt kom han farmor i tankarna alldeles
extra och hon tänkte på honom en natt och en
dag och en natt. Det var tyst i huset vid den
tiden. Doktorn hade skickat Gabriel till Schweiz.
August hade plats i Göteborg. Axel låg i Uppsala.
Frida var nygift. I hela stora huset fanns bara
Agnes och Jonathan, två flickor i kökskammaren
och i flygeln Axelsson och hans hund. Det kändes
tomt och ovant, sen huset varit fullt med folk i
trettio års tid. Fem liv och tjugu eldstäder, det
var på tok! Hon kom att tänka på pojken.
Först undrade hon, om det skulle bli billigare
att ta honom till sig. Han kostade henne tvåhundra
i kvartalet och lite kläder. Stort billigare kunde
det inte bli. Och hon fortsatte att fundera och
tänkte på Jonathan. Pojken kunde bli honom till
sällskap och förströelse. Men där högg hon i sten.
Barn var figurer av första ordningen, utan sinne
för det passande, plumpa och otidiga. Jonathan
skulle be gud bevara sig! Dessutom var det inte
vidare hedersamt att ha en sån där liten bort­
byting i gården. Folk skulle fråga: var kommer han
ifrån? Vad heter han? Vem är han son till? Och
pigorna skulle voja sig. Och Axelsson skulle bli

förtvivlad! Äntligen hade han fått fred i hus och
trädgård för ostyringar. Axelsson skulle mulna. Och
barnen! August, Axel, Frida! Och Gabriel själv!
Nej, det gick inte. Gabriel hade aldrig velat höra
talas om honom och hur skulle det då vara att
sticka pojken rakt under näsan på honom? Nu till
då han gick i giftastankar. Nej, det gick inte. Hon
fick sticka tanken i örngottsvaret och somna på den.
Men det gick inte heller. Hon vred sig runt
varv på varv och låg till sist som ett lik svept
i halkan. Det skall aldrig kunna sägas att hon fattade
sitt beslut i lättsinne, än mindre att hon gjorde det
till sitt eget välbehag. Sant, att hon var barnkär,
sant, att det blivit henne ledsamt och tomt i huset.
Men hon var just inte van att tänka på sig själv,
och gjorde det inte nu heller. Hon tänkte på, vad
som kunde vara bäst för det hela, för flocken
hennes. Då kom Vår Herre.
Han satt på sängkanten och de talades vid lugnt
och eftertänksamt, som de gjort både förr och
senare. Han ger varken råd eller befallning, noga
räknat säger han aldrig ett muck. Han är tystnad
och icke tal. Han är mod. Han ger en fattig syndig
människa rätten att handla rätt.
Skall man komma någon vart i världen, får man
väl kila härs och tvärs allt eftersom marken är
oländig eller slät. Den räta, raka vägen blir sällan
beträdd. Där går kärnfolket, säger man sig och
avundas. Där gå de, som inga andra gudar hava.
Här gå vi, som träla under de sju och sjuttio.

Man får leva ändå, ta dagen som den kommer
och slutet sådant det blir.
Att göra det rätta är icke en börda alltför tung.
Det är ett företräde, en gåva, ett privilegium. Det
är en julklapp av Vår Herre. Gud signe honom!
Det var rätt att ta pojken till sig. Det var inte
det klokaste, det var inte det bästa, det var inte
det billigaste. Det var rätt.

Kom ska du få se någonting, sa hon till Gabriel.
Hon gick före honom upp på vinden och in i
barnkammaren och fram till sängen, som en gång
i tiden varit hans säng. Där låg pojken och sov.
Han var sex år på det sjunde. Han kallades Nat
eller Nathan, ömsom.
Gabriel begrep ingenting. Han kom från resan,
var trött och tyst. Vem är det där?
Det är Jonathan. Han kallas Nat eller Nathan,
hur som helst. Han är sex år på det sjunde.
Vad gör han här?
Han sover.
Och dagen därpå:
Varför har mor tagit hit pojken?
Han ska vara min sonson, sägs det.
Vad tänker mor kalla honom?
Nat eller Nathan. Det ena till vardags och det
andra till helgdags.
Ja, men i efternamn?
Borck.
Då brast det löst.

När en fin och sansad, världsklok och för­
slagen karl ger sig vreden i våld, blir han löjlig som
en trilsk barnunge. Vrede är barndom på nytt,
fåniga grimaser, stolliga åtbörder, tokstora ord och
dumma beskyllningar. Mor har alltid hatat mig!
Mor har alltid förföljt mig! Mor har alltid stått
i vägen för mig! Mor har alltid hindrat mig!
Ja, ja, sa hon, i alla fall tycks jag inte ha
hindrat dig att sätta pojken i världen.
Det var mors fel!
Kors i jemine!
Jo, om inte mor slagit flickan, hade jag aldrig
farit till Sanna. Och dessförinnan var det ingenting.
Där fick hon höra! Sannerligen var hon inte
farmor i dubbel måtto, roten och upphovet! Desto
större skäl att göra rätt för sig.
På tio år hade de inte talats vid så grundligt
som nu på tio dar. Han förgick sig till den grad,
att hon förlät honom. Det blev bara joller allt­
sammans, otidiga ord från en unge, som inte vet
bättre. Hade längden inte varit så lång och bredden
så bred och tyngden så tung, hade hon lagt honom
över knät och rett upp affären och klarlagt saken.
Som det nu var, kunde hon inte annat än skratta åt
honom.
Det är roligt att talas vid, sa hon. Du har
alltid haft så brått, kära Gabriel. Du har aldrig
haft tid att höra på mig. Men nu har du tid.
Han vevade samma visa på nytt: Mor har
alltid –! Mor har alltid –! Men rätt vad det var,
rann det ur honom:

Och hur skall det bli om jag gifter mig?
Där klämde skon.
Han tog Jonathan till hjälp, han kallade hem
syskonen och bearbetade henne från alla håll och
kanter. Han sökte upp gamla förvissnade Borckar,
spillror av släkten, förbleknade familjeporträtt. De
bådo henne att icke profanera namnet. Hon bjöd
dem på kaffe och kakor.
En dag sa han:
Det blir mors skuld om alltsammans går över
styr.
Vilket alltsammans?
Affärerna!
Det var bekännelsen. Man plockar inte äpplen
med yxa, man repar inte lingon med grepe. Hon sa:
Jaså, du tänkte gifta dig för pengar. Det ante
jag inte.
Han svarade:
Nej, mor kunde väl aldrig tro, att sånt var möjligt.

Fram på sommaren tystnade gnabbet. August
tjurade längst, Gabriel var den förste, som fann
sig till rätta. Han blev tystlåten som förut bråd­
skande och liksom långsynt, snubblade över möbler,
som stodo i vägen, fann inte vad han sökte, då det
låg under näsan, men såg långväga, som det tycktes.
När hon talade till honom, smålog han och nickade
men hörde inte på. Fast sommaren var kylig, svetta­
des han otroligt och måste ömsa ett par gånger
om dagen. Mot pojken var han vänlig, tog honom

med sig, när han åkte ut till Sanna eller Johannis­
berg, köpte honom leksaker och sockerpullor.
Eljest skalade parveln omkring i huset, skalade
i trapporna, trampade i Axelssons rabatter, retade
hans hund, när den var bunden och sprang för
brinnande livet, när den var lös. Ibland störtade
han in till farmor och klängde upp i hennes knä,
blinkande, skälvande, kippande efter andan. Det kan
vara, att någon gett honom ett hårt ord eller nyp
i smyg. Han skvallrade inte och hon forskade
inte. Men hon höll honom skadeslös.

Och hösten kom och det blev ännu tystare.
Gabriel for till Davos. En ny adress att skriva upp
i almanackan bland många andra. Farmor skrev
till honom en gång i veckan, berättade om
ditt och datt, mest om pojken. Gabriel skrev också
en gång i veckan, men adress och överskrift och
hela brevet var till far. Någon gång ett post­
skriptum: Tacka mor för hennes brev. I början
av december skrev han: Tacka mor för hennes kär­
komna brev. I medio av december fick hon själv
brev. Han hade tänkt resa hem till julen, men
läkaren hade sagt nej. Han undrade, om mor
skulle vilja göra sig det stora omaket att jula
hos honom? Det var tråkigt i ensamheten.
Hon blev gruvligt upprörd och alldeles lugn.
Nej, hon kunde inte resa. Först och främst kunde
hon inte lämna pojkkyttingen ensam med Jonathan.
Vidare måste man betänka, att hon på trettiotvå
år aldrig lämnat staden, gården så sällan som möj­

ligt. Och språken! Hon kunde ju inte ett ut­
ländskt ord. Hur skulle det gå?
Dessutom fanns det ett postskriptum: Om mor
inte har lust, så vill kanske far komma?
Det var det enda rätta: Jonathan skulle resa.
När allt kom omkring, hade han kanske föreslagit
mor av ren hövlighet. Det såg vänligt ut. I alla
händelser var det bäst, att Jonathan for. Han var
språkkunnig, han hade rest förr. Han borde resa
och han reste.
Sen blev det han som skrev. Han berättade mest
om sig själv, sin egen hälsa, sin mat, sin mage, sina
vandringar. Han trivdes inte. Det fanns många
figurer på platsen och deras uppträdande stötte
honom. I första brevet skrev han: Min k. Hustru,
jag har nu varit här i tre dagar, men jag kan inte
säga att jag trivs särdeles. – Och i det andra:
Min k. Hustru, jag har nu varit här i tio dagar,
men jag kan inte säga – Och i det tredje: Min
k. Hustru, jag har nu varit här i femton dagar, men
jag kan inte säga –
Inalles sju brev, alla bevarade fast ett kunde ha
varit nog.
Sen kom brevet med styvt papper och breda
sorgkanter.
Min k. Hustru, jag har den smärtsamma plikten
att underrätta dig om vår käre son Gabriels från­
fälle, vilket inträffade den 13 dennes kl. 4,32 för­
middagen. Det skall säkerligen väcka din förvå­
ning, att begravningen, då detta kommer dig till­
handa, redan ägt rum. Det var emellertid vår

sons uttryckliga önskan, att hans kära mor ej måtte
oroas och måhända föranledas att göra en resa,
som onekligen är både lång och mödosam.
En dag stod han själv i förstugan, Jonathan.
Hatten i krusflor. Agnes gick emot honom med
utbredda armar. Men han gav henne ett litet tecken
att hon borde dröja ett ögonblick. Han lade från
sig hatten och trippade högtidligt fram till gossen,
som stod där i ett hörn. Han tog hans huvud mellan
sina händer och kysste honom på mun. Pojken
gned sina läppar. Jonathan sa:
Det är en hälsning från din far, min gosse.
Och vänd till Agnes:
Det var det sista uppdrag, vår käre Gabriel
gav mig.
Hade han fått något annat uppdrag, någon annan
hälsning? Det är inte troligt. Jonathan hade sina
svagheter, men givna uppdrag utförde han punkt­
ligt och korrekt.










Det är dumt av Vår Herre att inte säga till från
början, hur många år man har på sig. Nu gör han
som moran, som skickade pojken till bys med
oräknade slantar. Ocke ska en köpa först? sa pojken,
såg på listan som började med en gris och slutade
med en pisksnärt. Kan du väl begripa, svarade
moran, som var lika ordtäfft och omöjlig som Vår
Herre, kan du väl begripa, att en köper det förnöd­
naste först. Men pojken tyckte, att pisksnärten var
det förnödnaste och så började han i den änden
och när han kom till grisen, var det slut. Kan du
väl begripa!
Man får en bunke oräknade år i näven. Vart
ta de vägen? Det året, det året, det året. Det året,
Gabriel började skolan, det året, Gabriel dog. Det
året, Frida gifte sig. Det året, Axel satt ting i
Östra härad och bodde hemma. Det året, Nathan
började storskolan. Det året, Jonathan hade mäss­
lingen som en annan barnunge. Det året, taket
lades om.
Kan man tänka sig – koppartaket! Axelsson
upptäckte, att takstolarna på södersidan voro
genomruttna. Det blev ett rumor! Nu begrep man,
varför rappningen på södersidan för jämnan föll av,

varför det möglade i garderoben, varför sängkam­
martaket fick mörka fläckar i väggkanten, varför
tapeterna lossnade, varför pigorna släkte efter släkte
fick tandbölder och bleksot. Det var tur, att
inte hela huset störtat samman. En dyrbar och be­
svärlig historia blev det i alla fall, hela taket måste
läggas om. Och Jonathan blev grubblande. Den
gamla sorgen, fick nytt liv. Huset var inte, som
det borde vara. Du är en figur, sa han åt Grund­
holm, när de möttes på Torget. Grundholm till
att skrika: Vad i röda h-e, är det du säger, din
käringkatkes? Ditt fåralår, ditt ärkefån! Hör hit!
skrek han och folk samlades. Han tog Jonathan
för bröstet och höll honom framför sig på rak
arm. Vad är det du kallar mig för, du lilla räv­
rumpa? Jonathan såg honom stint i ögonen och
svarade: Du är en figur. Varpå Grundholm skrev
upp vittnenas namn och stämde Jonathan för äre­
kränkning. Det blev förlikning mot hundra kronor
kontant och namn på en växel.
Andra år hände annat. Ett år gick Grundholm
omkring på frälsningsmöten och bekände de synder
han begått mot flickor i sin tjänst. Frälsnings­
mötena tör ha blivit flera än synderna, varför han
nöddes att skarva utan måtta. Det var en rätt stor
skandal och på sitt sätt otrevligt.
Ett annat år i juli kom Axelsson och sa upp sig
till flyttning i oktober. Det hade hänt förr, det
hände ungefär vart tredje år. Man vill bli trugad
ibland och det är ingenting att säga om det. Hur
skulle man eljest veta, vad man är värd? Farmor

trugade, Jonathan och August trugade, Axel och
Frida skrevo brev och trugade. Men nej, den gången
var det allvar. Fram i oktober kommo pigorna
och viskade: Nu packar han, frun! Farmor måste
ned i flygeln och ta reda på orsaken och sam­
manhanget. Där stod han mellan lår och kista,
karg och arg, mager och mulen, livremmen åtdragen
så att ryggraden stack upp som en stör ur höfterna,
och på stören satt bröstkorgen uppträdd och allra
överst skallen. Det är inte lätt att handskas med
såna.
Hur de nu kände och klämde på saken, kröp
orsaken fram. Axelsson hade överraskat Nathan,
då han med en tesked försökte kava ut ögonen på
Axelssons hund. Det var en rövarhistoria! Axels­
sons hund hade varit död i två år. Varför hade han
inte sagt till genast, så hade pojken fått smörj?
Nej, saken var onaturlig och han hade velat tänka
sig för och nu hade han tänkt sig för och nu
ville han flytta. Men farmor slog upp kista och
lår och rev upp grejorna och svängde dem och
slängde dem och lät dem vina kring öronen på
Axelsson, som blinkade och klarnade och stannade.
Det är inte lätt att handskas med såna. Allra
helst då man börjar bli gammal. En kväll då hon
råkade stå bakom August, som satt och läste tid­
ningen, upptäckte hon, att han var skallig högst
upp på hjässan. Kors i all världen, pojke! Vad
har du gjort med ditt hår? Å, kära mor, jag börjar
bli gammal. Själv var hon korpsvart i håret så
när som på två vita slingor vid tinningarna. Hyn

var skaplig, tyckte hon. Näsan var farsarv, stor och
grann. Men ögonen kunde hon inte förlika sig
med, stora och utstående som koögon, alldeles för
ljusa, riktiga bondögon. Och hon började stupa
bakåt: det var inte sturskhet, det var den välsignade
magen. Ibland försökte hon svälta ned den, men
då tjöt den som en ulv och hon blev själv bitter
till sinnes.
Efter Gabriels död gick hon ett år i krusflors­
klänning och sen trivdes hon bara i svart: svart
klänning med vitt krås, svart spetsmössa, svart
sidenförkläde. Det året, Axel blev borgmästare,
lät hon sy sig en stålgrå sidenklänning, men den
blev aldrig använd. Hon skulle ha haft den på
installationsmiddagen, och den låg redan väl packad
i kofferten under Jonathans bästa frack och allt
var i ordning för resan. Men om natten kom hon
att tänka på, att hon sagt nej till en resa och en
bjudning förut. Och så fick det bli nu också.
Jonathan reste och kom igen förvandlad. Änt­
ligen kan man säga att han nått sitt mål och
kommit på sin rätta plats. Han hade blivit bror
med ett hovrättsråd och en president, med en
överste och en general, med två borgmästare och en
landshövding. Han träffade dem aldrig mer, han
träffade bara Grundholm och klockaren. Men han
umgicks med dem i statskalendern, han kände deras
ordnar och titlar, deras fullmakter och befordringar.
Han slog efter dem i adelskalendern och bekan­
tade sig med deras hustrur och barn, kusiner och
anförvanter i tredje och fjärde led. Han hade fått

ett umgänge, som passade honom. Allt sen bryt­
ningen med Borckarna hade han just inte haft
annat än figurer omkring sig. Men när han nu
slog ut med händerna, la huvut på sned och
smålog eller när han myste och nickade och
mumlade: Jaha, kära bror, kunde hon veta, att
han befann sig i gott sällskap.
Han vaknade en morgon, röd som en tuppkam
i ansiktet, flämtande och het. Du har feber, sa
Agnes, du ska ligga stilla. Men så fort hon vänt
ryggen till, gick han upp och gick ut. Han kom
inte hem till middagen. På kontoret fanns han
inte, klockaren hade inte sett honom. Hon ringde
till Sanna och Johannisberg: nej. Hon måste ut
och leta. Hon fann honom hos Grundholm. Han
satt vid det gamla ritbordet med alla arkitekturens
olika stilar i planscher utbredda framför sig. Han
valde, han ville att Grundholm skulle bygga ett
nytt hus åt honom. När han fick se hustrun, började
han svamla. Han skulle ge en stor middag, sa han,
och behövde ett nytt hus. Han yrade. Hon fick
honom hem, och det befanns att han hade fyrtio
graders feber. Hon blev så förskräckt att hon
blev ond. Du är ett kräk! skrek hon. Men då
gjorde han henne häpen. Han sa: Det har du sagt
mig en gång förr, och det glömmer jag aldrig.
Han måtte ha syftat på den där gången, då Sanna­
Borck bad om hjälp. Sen dess hade det inte fallit
ett ont ord dem emellan.
Doktorn kom och lyssnade. Lunginflammation.
Det gick så hastigt, att hon aldrig fick riktigt klart

för sig, hur det gick till. Hon minns bara, att
hon stod på körrgårn i nedtrampad snö och runt
omkring henne stodo barnen och en gammal herre­
kom fram och tog henne i famn. Men hon minns
inte ens, vad det var för en gammal herre.
Sen kom det eviga trasslet med affärerna; den
stora härvan skulle redas upp, Gabriels härva.
Under åren mellan Gabriels död och Jonathans
hade August haft saken om hand och misslyckats.
Arnfeltarna stjälpte alla hans försök att realisera
med rimlig förlust. De hade god aptit och ville
ha hela kakan med socker och sylt. August gav
tappt. Alla tre barnen ville göra sig urarva. Men
Agnes sa nej. Och så pass lydnad hade de lärt i
skamvrån, att de böjde sig.
Det var en tung börda, hon tog på sig. Man
blir styv och stel på ålderdomen, styv i lederna,
styv i ansiktet, styv och stel i tankarna. Man har
inte längre så lätt att rätta sig efter andra, passa
deras miner och gissa deras tankar. Folk säger
ju ett och menar ett annat. Konsten är att gissa det
andra. Och att aldrig ge tappt. Men för att aldrig
ge tappt måste man ha den rätta ödmjukheten. Man
får tåla mycket.
Hon tyckte inte om att barnen så att säga stodo
och sågo på. Hon skickade dem alla tre ur staden.
Och hon gick till Arnfeltarna och hon gick till
andra. Hon gick tungt i deras trappor, hon satt
tungt på deras stolar. Ibland var hon lyhörd, ibland
var hon lomhörd, allt eftersom det föll sig. Ibland
begrep hon på momangen, ibland begrep hon inte

ens, när man bad henne dra åt skogen. Man får
hushålla med förståndet. Krafterna får man inte
hushålla med. Men ibland var det skönt att ha
krusflorsslöjan över ansiktet.
Det var den tiden. Krusflorstiden kan hon kalla
den, ty då hon ser på de dagarna och tingen
och människorna, ser hon dem genom krusflor.
Den enda riktigt klara bilden från den tiden är
Nathans. Om rätt ska vara rätt, så måste hon
bekänna, att det var han som höll humöret uppe.
Man känner sig inte riktigt orkeslös och eländig,
när man har en pojkvask att luva sju resor om
dagen för sju kända synder och sjuttio okända.
Och han narrade henne att skratta med sina upp­
tåg och sina historier. Han ljög så att hon kippade
efter andan. Det blev skamvrå. Men om natten
skrattade hon åt hans tokerier, kanske mest och
bäst därför, att hon inte hade något annat att
skratta åt. Det gjorde gott i magen.
Den tiden, ja. Sen blev det lugnt. Det året,
Axel gifte sig, var redan det värsta över. Folk slapp
se henne ränna från bank till bank, från kontor
till kontor. Folk slapp se henne alls. Hon gick aldrig
ut. Hon gick inte i kyrkan, hon gick inte ens till
körrgårn. Graven skötte Axelsson, affärerna skötte
August. Från den dagen räknat, då Nathan för­
svann, hade hon knappt satt sin fot utom porten.
Varför skulle hon det? Vad hade hon ute att
göra?
Hon var en fin gammal fru, som satt i sitt
hus och tittade ut genom fönstret. Dessemellan

skrev hon brev till barn och barnbarn. Dess­
emellan fick hon besök av gamla vänner, en två
tre stycken, som ännu voro i livet. Dessemellan
kunde hon gå ut i köket och finna Grundholm
hopkrupen vid bordet, sörplande kaffe. Han var
fattighushjon, halvblind och stendöv, eländet självt.
Ibland for en Borck genom staden och gjorde
visit i gården. Då ställde hon till med stort kalas
och samlade allt som fanns kvar av släkten. Det var
inte mycket, en gammal fröken, syster till ränt­
mästaren, vidare svåger Sunesson, vidare svåger
Brauns yngsta dotter, som inte var riktigt klok.
Skröpliga spillror! Men hon ställde till stort kalas
och prålade en smula.
Dessemellan hände ingenting. Jo, barnbarnen
hände, om man så får säga. Men hon såg dem ju
aldrig! Hon fick umgås med dem som Jonathan
umgicks med sina generaler, presidenter och lands­
hövdingar – i tankarna. Och hon märkte att hon
blev gammal just på det, att hon talade så mycket
med barnbarnen. Hon förmanade och berömde,
bannade och talade förstånd.
Ibland talade hon med Jonathan.
Ibland med Gabriel.
Mest med Vår Herre. Natten var hans och natten
är längst.










Hon anmodade Vår Herre att närvara vid hus­
köpet.
Gode Gud, sa hon, glöm nu inte bort mig i
morgon. Tänk på mig klockan tolv. Då är jag på
Björners kontor och skriver under.
Det var endast en formalitet men en högtidlig
formalitet, närmast att förlikna vid en begravning.
Vår Herre kunde ha en särskild orsak att hedra
akten med sin närvaro, ty ursprungligen var det
han, som ingav henne tanken att sälja. Det hände
en gång då hon var ledsen och närmare bestämt
på hennes sjuttiosjätte födelsedag. Hon hade fått
för sig, att barnen ville bereda henne en överrask­
ning. De skulle samlas i Borckska gården, barn
och barnbarn, hela skrälldusen, inte så många men
alla som fanns. Liv i barnkamrarna, stoj på vinden,
skorstenseld och rammelbuljong, rökskyar i herr­
rummet, vinglas på bordet, ljus överallt. Det
skulle bli som förr ett litet slag. Och hon stökade
och fejade och trodde blint att de skulle komma.
Men ingen kom. Undantagandes August och fiolen,
Sunesson och några andra snyltgäster. Eljest ingen
av hennes. Då blev hon förargad och sa till sig
själv: Vad ska jag, gamla käring, med ett stort hus,
när ingen vill komma till mig?

Då passade Vår Herre på.
Nej, sälj du gården, sa han, och hjälp dina
barn, eftersom de ha det svårt.
Det var upprinnelsen.
Vidare sa han:
För resten är det inte mer än rätt.
Därmed menade han helt enkelt att farmor sett
för mycket på sitt eget bästa vid arvskiftet efter
Jonathan och Gabriel. Hon hade tagit gården för
sin del. Det var inte orätt men det var klokt.
I bouppteckningen var gården och tomten upptagna
till tvåhundra tusen. Nu sålde hon den för tre­
hundrafemtio: avgick hundratusen i inteckningar.
Hon skulle få tvåhundrafemtio tusen kontant. I
sedlar. Hon skulle inte behålla stort för sig själv;
hon skulle ge barnen det mesta. Hon skulle bara
behålla så mycket, att hon hade någonting att
sticka till barnbarnen.
Man ska vara Vår Herre för att upptäcka
något orätt vid arvskiftet, men det kan vara så
gott att börja klä av sig, då skymningen faller och
natten är nära. Man har haft tjugu stora rum att
svänga sig i och man får en kista. Det är bäst att
vänja sig först vid ett litet krypin, så blir över­
gången inte så tvär. Två små rum och kök, en
vindskammare åt Axelsson. Han sa: Det blir fruns
olycka, om frun säljer gården.
Hon svarade:
Jag är så gammal, att jag bara har en olycka
kvar. Och den kommer!
För resten, saken var avgjord och kungjord.

Barnen skrev, att hon inte fick sälja gården för
deras skull. Nej, tror någon det! Andra Borckar
skrevo, att gården inte fick gå ur släkten. Men
släkten hade gått ur gården för länge sen, så det
skälet var svagt. En Sannapojke skrev från Ame­
rika, att om hon väntade i fem månader, skulle
han köpa gården. Han gjorde uppfinningar all­
deles som far sin och om fem månader skulle
han betala millioner för gården. Väl förståendes
– då det blir två torsdagar i veckan. Svåger Sunes­
son påstod, att hon skulle få lunginflammation
av dammet och draget vid flyttningen. Kan vara:
Jonathan dog i lunginflammation och det är en
död som andra. Vad de kunde hitta på! Emma
tyckte, att hon borde tänka på hunden och katten.
Hunden var fjorton år gammal, krympling och
döfärdig. Han skulle lida av flyttningen. Och en
gammal katt lämnar aldrig sin gård. Det borde frun
besinna. Men frun lät Axelsson skjuta hunden och
dränka katten, så voro de hindren undanröjda.
Det kan tyckas enkelt och gesvint men var inte
så gesvint heller, ty Emma hämnades i maten och
höll frun på svält, tills den mäktiga gamla magen
domnade av smärta och den mäktiga gamla frun föll
till föga och bekände sin orätt. Hunden var helig;
den hade tillhört Nathan. Katten var också helig.
Ett stort grågult djur, svartstrimmigt som en tiger,
tyst och dyster som en olycka, jamade aldrig, spann
aldrig, smektes aldrig. Samma dag, Nathan för­
svann, kom katten till huset, objuden och gud vet
genom vilken dörr eller vilket fönster. Han gick

in i Nathans rum och lade sig i Nathans säng
och där funno de honom; det var det sällsamma
med katten och högst konstigt för resten.
Men med Nathan förhöll det sig så här:

Han var sex år på det sjunde, då han kom i
huset, och den fostran, han fått dessförinnan, var
det inte stort bevänt med. Han hade sina olater
och hon fick väl lov att tukta honom. Det är möj­
ligt, att hon tog i för hårt ibland, men vad skulle
hon göra? Man måste betänka, att hon tagit honom
i huset mot Gabriels vilja och mot Jonathans och
de andra barnens. Alla människor spådde, att hon
skulle få sorg av det barnet. Hon måste väl se
till, att de inte blevo sannspådda.
Han ljög och det gör andra barn ock, men det
var stört omöjligt att få honom att bekänna och
ta tillbaka en lögn. En gång kom han inrusande
till farmor och berättade, att takluckan slagit igen
om halsen på Axelsson, så att han nu hängde
död på vinden. Men när samme Axelsson, blek
och mulen trädde in i rummet och beslog honom
med denna uppenbara lögn, lät han sig inte be­
komma. Han bad Axelsson gå upp på vinden och
se efter själv, om han inte ville tro honom. Han
brydde sig varken om sanningen eller det sanno­
lika. Han ljuger som en katkes, sa Grundholm.
Han ljuger som en figur, sa Jonathan. Han ljuger
som mor sin, sa Axelsson. Han ljuger inte alls,
sa Emma. Han inbillar sig.
En annan gång kom han infarande med häls­

ning från farfar, att han ville ha vin till middag
och fyra rätter, därför att han vunnit femtio tusen
på lotteriet. Nå, det trodde inte farmor på, men
vad skulle hon göra, då Jonathan själv kom och
bekräftade saken. Cigarrfröken, som sålt lotten,
hade ringt upp honom och berättat det otroliga.
Det blev en festdag! Men cigarrfröken visste ingen­
ting om vinsten och dragningslistan visste ingen­
ting. Och om pojken själv ringt upp farfar och
förställt rösten eller om han tubbat någon annan att
ringa, det fick man heller inte veta. Ty att få san­
ningen ur pojken, det var lögn. Farfar sa det ju
själv, sa han. Ljuger jag, så ljuger farfar.
Sånt måste väl näpsas?
Och han hade andra hyss för sig. Han tyckte om
god mat och när han nu märkte, att det bjöds
bättre mat, när det var främmande i huset, gick
han omkring i stan och hälsade från farmor och
bjöd folk, både likt och olikt till middag. De
kommo rätt förvånade och rätt förvånad blev far­
mor men höll god min och bullade upp efter
förmåga.
Sånt måste väl näpsas?
Och han snattade; det gör andra barn ock, men
det var stört omöjligt att få honom att inse, att
han snattade. Han tog några slantar som låg på
skänken. Ja, men de låg ju där, sa han. Varför
låg de där, om jag inte fick ta dem? Hur skulle
jag kunna veta, att jag inte fick ta dem.
Du får aldrig ta andras pengar.

Ja, men hur skulle jag kunna veta, att det var
andras pengar. Farmor ville kanske ge mig dem.
Nej, jag ville inte ge dig dem.
Ja, men hur skulle jag kunna veta det? Jag
trodde att farmor ville ge mig dem.
Och Emma sa:
Det är klart. Han trodde att frun ville ge honom
slantarna. Och nu ska han ha bannor till!
Men bannor hjälpte inte. Han blev för svår.
Han ville kava ut ögonen på Axelssons gamla
hund med en sked. Historien blev aldrig utredd.
Axelsson säger: ja, så var det. Och tar det på sin
salighetsed. Men Emma tar på sin salighetsed: att
pojken bara ville sticka skeden i halsen på hunden
för att få honom att kräkas. Ty, säger hon, hunden
var sjuk och behövde just kräkas och Nathan var
inte en människa utan en ängel, som ville alla
väl. Därför gick det, som det gick. Farmor skulle
vilja tro henne, men det finns så litet, som talar
för, och så mycket, som talar mot.
Han ställde till med ett fasligt elände, då han
lurade farfar att gå upp till landshövdingskan.
Landshövdingen hade dött och ett par dar efteråt
fick Jonathan ett brev från änkan. Hon skrev, att
hon önskade giva sin make en värdig begravning,
och då herr Borck var känd som auktoritet på
området, utbad hon sig hans råd och bistånd.
Båda läto lura sig, både Jonathan och farmor!
Brevet var skrivet med fin fruntimmersstil och det
var utan tvivel landshövdingskans brevpapper med
initialer och krona på papper och kuvert. Jonathan

lät spänna för landån och körde upp till slottet.
Må tro han var viktig och lycklig! Pojken sa
efteråt: Ska farfar aldrig ha någon glädje i livet?
Men var han kommit över papper och kuvert, det
sa han inte. Och för Jonathan gick det illa. En
av mågarna, som var resande och okänd i stan
tog emot honom och trodde, att han råkat ut för
en bindgalen. Han ringde upp polisen och polisen
ringde upp fru Borck. Det var en neslig och led­
sam historia. En liten smula lustig också men
mest ledsam. Och framför allt: Pojken måste väl
näpsas?
Hon kunde inte slå honom. Han var kanske inte
för klen för smörj men han var för feg. Bara
man hytte åt honom började han skälva och betedde
sig som en idiot. Farmor måste övergå till Jo­
nathans metod och åter upplåta dörren till den
famösa skamvrån. Det var en triumf för Jonathan.
Och skamvrån hjälpte. Han skrek som en gast
men han blev mjuk och ångerfull. Kanske till
och med litet för mjuk: det var inte bra det heller.
Han blev rädd för farmor, rodnade och bleknade
bara hon talade till honom, stammade och stapp­
lade på svaren. Det var en plåga.
Det blev en än värre plåga. Han hittade på
att göra henne svartsjuk. Han hade ju den där
Emma, som avgudade honom och nu höll han
sig helt och hållet till henne. Han hade ett smek­
samt sätt och det kan vara gott med smekningar
ibland. Jonathan var borta, Gabriel var borta, de
andra barnen hade sitt och sina. Farmor gick där

i sin ensamhet. Hon tyckte, att hon aldrig haft en
enda människa för sig själv. Jonathan? Inte! Gab­
riel? Oj, oj! De andra barnen? Nej. Men den här
pojken skulle ju vara hennes egen. Man ber och
arbetar, man samlar och stretar. Och man får ett
stort stenhus och fyller det från grunden ända
upp till koppartaket med allehanda dyrbara ting.
Och så säger man: Ja, men du gode Gud, det
var ju inte det, jag bad om!
Jo du, säger Vår herre, det var just det, du
bad om. Det var det, du bad om, då du satt bak
stenen bak stugan och räknade dina slantar. Det
var det, du bad om, då du tussade länsman på
far din. Man ber inte med böner, min gumma lilla,
man ber med gärningar. Var så god! Du är
bönhörd.
Och den där Emma sa:
Som frun har skrämt pojkstackarn! Komma och
begära att han ska vara annat än rädd för frun!
En ska väl vara mänsklig om en vill vara människa.
Nej, Nathan, det är min pojke, det.
Vänta du på mig, din slabbertacka! tänkte farmor.
Och det tövade inte länge, förrän hon fått pojken
över på sin sida. Det gick som en dans. Hon
behövde bara stävja lynnet en smula och trubba av
det skarpa förståndet en smula och blunda en
smula. Mer behövdes inte för att bli smekt. Han
var lik Gabriel till det yttre, till ögon och mun,
panna, hårfäste och hår, men han hade inte Gabriels
styva sinne. Gud ske pris!
Hon sa till Emma:

Jag tror inte, att Nathan är så rädd för mig
längre.
Och Emma fräste:
Då är väl frun salig, då!
Inte precis det men nöjd med sig själv och en
liten smula högfärdig. Hon var inte farligare riv­
järn än att hon kunde göra sig omtyckt. För resten
skämde hon inte bort honom över hövan. Hon
höll honom till läxläsningen och så småningom
kravlade han sig upp genom klasserna. Fast det
gick ju tämligen långsamt. När han kom upp i näst
högsta klassen var han redan nitton år och en
ung herre, huvudet högre än farmor. Han sa:
Uj, vad jag knogar, farmor. Men det vill till.
Jag är ju bara en fattig pojke och ligger farmor
till last.
Han visste, att far och mor inte varit gifta och
han talade titt och tätt om, att han var en fattig
pojke, som måste knoga. Det blir väl någon råd
med fattigdomen, menade farmor, bara han lät
bli att ljuga.
Ja, sa han, jag begriper inte, varför jag ska
ljuga så förbaskat. Men det kommer för mig ibland.
Farmor sa:
Det växer väl bort med åren. Men du ska lova
mig att alltid komma till mig, om du råkar i trassel.
Jo, det lovade han och kysstes och smektes.

Och en morgon kom han och sa:
Följ med ska farmor få se någonting.
Hon följde honom ut i trädgården och bort till

det Gawensteinska husets brandgavel. I muren
fanns ett litet fyrkantigt fönster eller glugg med
mattslipade glas. Vanligen täcktes den av murgrönan,
men nu var grönskan riven åt sidan och glaset
uttaget. Under gluggen stod en stege, som vanligen
hängde på vagnslidrets vägg.
Det har varit inbrott, sa Axelsson.
Ja, det är klart, sa Nathan. Det kan ett barn se.
De ha brutit sig in den här vägen och stulit hos
Gawenstein.
Gawenstein, guldsmeden.
Farmor kunde också begripa, att det var inbrott
och det var en kuslig historia men ingenting vidare
med det. Utan hon gick genast in till sitt, allra
helst som det var en råkall morgon. Stå inte där
och förkyl dig, ropade hon till Nathan. Men han
tyckte, att det var väldigt skojigt och han ville
se på.
En stund senare hörde hon röster i trädgården
och tittade ut genom fönstret. Där stod lille Gawen­
stein och gestikulerade, där stod fyra poliser och
ett par civila herrar, vidare Axelsson och Nathan.
Så kom ytterligare en polis genom grinden och
han ledde en hund i band. Hunden skulle vädra
upp tjuven; det var intressant. Polisen lät honom
nosa på marken och på stegpinnarna, sen släppte
han honom. Och hunden nosade och vädrade och
sprang lite kors och tvärs.
Hunden är dum! skrek Gawenstein.
Du står ju och fryser, sa farmor till Nathan.
Och han sa:

Nej då. Jag är bara så ivrig.
Rätt vad det var gav hunden skall, flög rakt upp
på Nathan och slickade honom i ansiktet. Nathan
skrek till.
Herrn behöver inte vara rädd, sa polisen. Det
är en ung hund och han är leksen.
Han tog sin hund och upprepade försöket. Hun­
den sprang litet kors och tvärs och rätt vad det
var hoppade han åter igen upp på Nathan.
Hunden är dum! skrek Gawenstein.
Försöket upprepades för tredje gången, avlöpte
på samma sätt. Då började Nathan skratta och
leka och rasa med hunden. Och han ropade:
Har farmor sett? Han är alldeles galen i mig!
Kan jag inte få köpa honom?
Hunden är dum! skrek Gawenstein. Fru Borck
ska inte köpa honom. Fru Borck ska inte betala
hundra kronor för honom. Fru Borck ska inte
betala femtio kronor. Fru Borck ska inte betala
tjugufem. Fru Borck blir lurad. Hunden är dum!
Hunden är värd tvåhundra, sa polisen, men
han är för ung för det här, och för leksen.
Farmor ville inte ha någon hund. Men det hörde
till det nya systemet, att Nathan skulle få, vad han
ville, om det inte var alltför stort och oöverkomligt
eller på något sätt farligt. Det ackorderades en
stund mellan farmor och Nathan och mellan Nathan
och polisen. Han fick hunden för hundrafemtio.
Fru Borck blir lurad, sa Gawenstein. Hunden är
dum. Polisen sa: Herrn måtte ha hundtycke. Emma

sa: Alla snälla människor ha djurtycke. Nathan
var förtjust i sin hund.
En vecka senare berättades historien om Nathan
och hunden överallt i stan. Och än i dag, om
farmor råkar möta lille Gawenstein, blinkar han
och myser och säger: Hunden var klok, fru Borck,
hunden var klok.
Han menar kanske ingenting ont med det. Men
det är inte trevligt.
Mot slutet av den där veckan visste hela stan,
att det var Nathan Borck, som brutit sig in hos
Gawenstein. Visste det så där halft om halft. Farmor
visste ingenting, Emma visste ingenting. Axelsson
tör ha vetat något. En kväll steg han in till
farmor och sa:
Det är tur, frun, att jag har så mycket att
stå i.
Jaså, är det tur, sa farmor.
Ja, sa Axelsson. Men får jag tid en dag, ska jag
ta och skjuta pojken.
Därmed gick han. Han uttryckte sig underligt
ibland, och farmor trodde, att pojken hade retat
honom. På söndagen gick hon till kyrkan med
Nathan. Han var sig alldeles lik. Icke förty tyckte
farmor att hon kände någonting kyligt och otäckt,
hon fick frossbrytningar. Jag har väl suttit i drag,
tänkte hon.
På måndag morgon gick Nathan till skolan som
vanligt. Fram på förmiddagen kom Emma in och
sa, att rektorn ville tala med frun. Då förstod de
båda två, att det var någonting galet och mycket

galet men de visste inte vad. Farmor tog emot
honom i förmaket. Han var som ett träbeläte, den
gamle fulingen, som en död, knappt mornad ännu
på den yttersta dagen. Han satt och nickade och
mumlade för sig själv och farmor visste inte till
sig. Äntligen sa han:
Det är en besynnerlig historia, Nathan berättar.
Att han skulle ha gått i sömnen och brutit sig
in hos guldsmeden Gawenstein. Har fru Borck
sig något bekant om den saken?
Då rämnade en förlåt och hela jorden sprack som
ett ruttet äpple. Men hon ville i alla fall inte tro.
Hon skyndade sig att tro något annat. Pojken hade
velat göra sig viktig; det hade kommit för honom
att ljuga. Han kunde konsten. Och hon sa:
Det är väl något, pojken har drömt.
Men det var ingen dröm. De gingo upp i Nathans
rum, rektorn drog ut hans byrålådor, och där låg
krimskramset, smycken av alla slag. Rektorn sa:
Tänk er nu för, fru Borck. Det är en gruvligt
allvarlig sak det här, men den skulle ju få ett
annat utseende, om man verkligen visste, att Nathan
brukar gå i sömnen.
Nu borde hon ha ljugit eller också borde hon
inte ha ljugit; ovisst vilket, som varit det rätta.
Visst är, att hon varken förmådde det ena eller
det andra. Men hon kunde låta Emma ljuga. Och
där fallerade ingenting. Hon förstod genast, hur
landet låg och ljög för tio. Hon berättade om
nattliga slagsmål med den sovande gossen, om
underbara vandringar på fönsterbleck och takkrön,

om allt som hon hört eller läst om sömngångare.
Rektorn sa:
Det är en gruvlig sak för en så ung man att
råka i delo med rättvisan. Fru Borck får väl se
sig om och tänka efter, vad som kan göras åt
saken. Men om jungfrun blir kallad till polisen,
bör hon inte trötta vederbörande med för många
historier om än sanna.
Och han gick. Och farmor gick till Gawen­
stein och ifrån Gawenstein till polisen. Saken ord­
nades. Då hon kom från den vandringen satt Nathan
vid salsbordet och drack choklad. Läxboken låg
bredvid och han rabblade mellan tuggorna. Plötsligt
skrek han högt upp i falsett som alltid då han var
rädd :
Kan farmor tänka sig så rysligt att jag har
gått i sömnen.
Hon svarade:
Nej, det kan jag inte tänka mig.
Hon gitte inte tala till honom. Han var så dum,
att det äcklade henne. Han var ju inte slug. Han
hade gått omkring i skolan och skrutit med sitt
inbrott och delat ut ringar och kråsnålar bland
kamraterna. Det var ju dagsklart att han skulle bli
fast ögonblickligen. En brottsling kan man tala
till rätta och man kan kanske göra en människa
av honom. Men en dåre! Nej. Han äcklade henne.
Det var som när Jonathan fick sina anfall; med­
lidande kunde hon ju känna, jo visst, men mest
äckel. Hon gitte varken tala eller höra honom tala.
Om natten gjorde han ett nytt bondförsök. Hon

låg i sängen och tänkte på ingenting, ty det fanns
inte längre någonting att tänka på. Då hörde hon
honom tassa omkring i rummet utanför. Hon
tänkte: Han kommer kanske och skär halsen av
mig. Det vore inte dummare det än något annat.
Men han bara tassade omkring och släpade med
fötterna mot golvtiljorna. Till slut måste hon i
alla fall upp och titta på apspelet. Jo, där gick
han i nattskjorta med ett tänt ljus i handen, han
stirrade framför sig och åmade sig. Hon förstod
genast meningen. Hon skulle se, att han verk­
ligen gick i sömnen!
Det var för dumt. Hon sa:
Nog är du snarslug, min gubbe, men jag är inte
så värst dum. Jag tror knappt, jag vill ha dig i
huset längre, eftersom du börjar bli eldfarlig.
Och hon slog igen dörren och, kröp ned i sängen
och somnade ögonblickligen. Hon somnade på trots
så att säga.
Dagen därpå var han borta. Eftersom han inte
lyckats lura henne med apspelet, hade han brutit
upp hennes chiffonjé och tagit vad pengar som
fanns där. Väl bekomme! Hon kunde ha dem och
hon kunde mista dem. Och hon kunde ha honom
och hon kunde mista honom. Han skrev till andra,
men han skrev inte till henne. Han kom till Ame­
rika och det gick som väntat var åt skogen med
honom, Nils Sunesson hade sett honom två gånger.
Ena gången hade han varit cirkusdräng men hade
det inte bättre än att han svalt och tiggde skjorta
och skor av kusinen. Andra gången var han buse,

rätt och slätt, tiggare. Vad kunde en vänta annat
av en krake, som var halvfåne?
Han var borta och nu var hans hund också
borta och den konstiga katten och allt annat
konstigt, som rörde honom. Det var bara Emma,
som framhärdade. Hon höll hans rum, som det
var den dag, han gick. Och det nöjet fick hon
ha, eftersom det var gott om rum i huset. Men
farmor satte inte sin fot inom den dörren. Och
hon talade aldrig om Nathan, icke ens med Vår
Herre. De första åren hade han skrivit tiggarbrev
hem också; till andra men icke till farmor. Han
hade inte hållit sig för god att be Axelsson om
hundra riksdaler. Men farmor gick fri. Det hade
sin naturliga orsak.
En gång hade hon tagit löfte av honom, att
han skulle vända sig till henne, om han råkade
i knipa. Han hade lovat med hand och mun. Det
behövs inte mer! Vill man ha barn eller barnbarn
att göra som man vill, ska man ta ett heligt
löfte av dem – men väl förståendes, om raka
motsatsen. Då blir man åtlydd. Det är hennes er­
farenhet. Andra ha kanske fått en annan, men
sådan är hennes.










Och ännu denna samma afton får hon besanna
den för femtioelfte gången. Ty bäst hon ligger där
och tar sig i örat och påtar på den stora näsan
och funderar på morgondagen, stiger Emma in och
anmäler: Barnen. August har kört med landån till
stationen och hämtat Axel och Frida. Nu är de
här. Farmor sätter sig upp.
Barnbarnen? säger hon.
Nej, det finns inga barnbarn i landån.
Inte Lill-Axel heller?
Inte han heller.
Nej, det kan jag tro, säger farmor. Eftersom
de lofte mig!
Hon tar sig en funderare.
Säg dem, att jag redan läst min aftonbön.
Det betyder, att de inte får träffa henne i kväll.
Ett gammalt ord och regel bjuder, att man inte ska
tala med folk, sen man läst aftonbön. Ho vet,
vem som stiftat den lagen? I bibeln är den inte
nämnd. Den är klok i alla fall och farmor följer
den. Ibland gör hon undantag. Men eftersom barn­
barnen inte voro med, gör hon inte något undantag
den här gången.
Gå din väg, säger hon åt Emma, tillägger:
Figur!

Hon lägger sig ned och försöker att somna
bums och på trots. Hon är gruvligt retad. Ty detta
är rena elakheten. Hon måste tänka på någon­
ting annat, om hon alls ska somna den natten.
Men allting retar henne. Vår Herre först och främst.
Och sen gården och barnen. Och sen Jonathan
och Gabriel. Och gården igen och alla pigor, som
varit i gården. Och Axelsson. Och Sannapojkar och
Johannisbergare, de äckliga ungarna. Och Grund­
holm. Och gården igen och alla Borckarna som
åto sig stinna vid hennes bord och kallade henne
»lilla svägerskan». Allting retar henne.
Ska hon få sömn och lugn och ingenting som
kan reta gallfeber, måste hon gå till de allra
första tiderna, då hon satt på stenen bak stugan
och hörde klockorna ringa i Lillhammar. Det är
lugnt. Och fader Storm själv dyker upp och står
där i hörnet som en annan gammal Moraklocka
med svart fodral och vit urtavla. Han mäter tiden,
tar fram sin näverdosa och snusar upp minuterna.
Och den gamla sömntanken tickar fram:
Vad skulle gubbstackarn haft slantarna till? Tro
det? Det var väl något särskilt, kanske. Brännvin?
Snus? Krut? Ull? Läder?
Hon går igenom hela listan med enkla förnöden­
heter, glömmer dagens bekymmer och somnar.











II.














När farmor vaknade, trodde hon i alla fall, att
barnbarnen funnos i huset. Hon trodde på en över­
raskning.
Och hon hade goda skäl för sin tro. Dagen
var den 7 februari, farmors födelsedag. Hon fyllde
sjuttioåtta år och det är ju inte något särskilt
jubileum, som kan locka folk att resa genom halva
Sverige. Men för det första hade hon finurligt nog
valt just den dagen till att underteckna kontraktet:
det måtte väl giva den ökad vikt och betydelse.
För det andra var det hennes sista födelsedag
i det gamla hemmet. För det tredje skulle hon
klockan tolv på dagen hämta tvåhundrafemtio tusen­
lappar på Björners kontor. Det brukar vara lönt
att hålla sig framme en sån dag. Så få se ändå!
tänkte farmor.
Hon steg inte upp klockan sex som vanligt, utan
låg till klockan sju; och när de inte hade överraskat
henne klockan sju, låg hon till klockan blev åtta.
Men när de inte hade överraskat henne klockan åtta
heller, steg hon upp, tog på sig underkjol och
tofflor och tassade upp på vinden. Rackarns ungar
att försova sig, tänkte hon, jag ska minsann över­
raska dem. Hon gläntade på västra barnkam­

mardörren. Tomt! Hon gläntade på den östra.
Tomt! Hon gick förbi Nathans dörr, hörde buller
och fick hjärtklappning. Men det varavar bara Emma.
Hon stack ut huvut och skrek:
Vad spökar frun omkring på vind! Ja sa ju
i går afse, att barnen inte var med!
Slabbertacka! sa farmor. Får jag inte gå på
min egen vind?
Hon tassade ned igen, förargad men ingalunda
övertygad. Hon trodde alltjämt på en överrask­
ning. Hon gick så nätt in i Fridas rum. Där låg
tösen och sov. Väl unnat! Hon låg i sin flicksäng,
men av flickan fanns inte mycket kvar. Håret var
spräcklat med grått, kinderna frostbitna och grå­
daskiga, läpparna tunna, näsan spetsig, en gammal
människa. Åren gå. Men farmor funderade inte så
mycket på det utan hon tog underkläderna, som
lågo på stolen, lättade litet på gardinen och synade.
Hon skakade på huvudet. Fint hade det varit men
nu var det gammalt och slitet, trasigt ock på sina
ställen.
Jaja, tänkte hon, det är inte för tidigt att jag
ger ifrån mig av mitt.
Hon stängde dörren tyst och gick tyst genom
korridoren bort till Axels rum. Där fanns två sängar
och där kunde finnas två Axlar men fanns blott
en. Den gamle. Han låg i sin pojksäng, men av
pojken fanns inte mycket kvar. Hjässan var kal och
pannan rynkig, tinningarna magra och ögonen in­
sjunkna, näsan röd och mustaschen järngrå, läp­
parna sögo på någonting beskt och mungiporna

grävde sig djupt ned i hakan. Det var mig en
best att snarka, tänkte farmor, det unnar jag min
kära svärdotter. Men då han jämrade sig, i sömnen
tänkte hon: Stackare dig, stackare, ligger och fäktar
med dina usla affärer.
Och hon sa till sig själv:
Det är inte mycket glädje i världen. Och så
går jag gamla käring och väntar på överrask­
ningar alldeles som en annan barnunge. Det är
inte råd med det, min gumma lilla!
Men hon var ingalunda övertygad.
Hon gick in till sig igen och började tvätta sig
och kamma sig, putsa sig och klä sig. Det var ett
dagligt syndastraff. Ty hur hon vred och vände sig,
var magen jämt i vägen; armarna värkte, benen
voro styva som pålar; det vill knep och konster
till att bli hyfsad. Men hon tog inte hjälp. Varje
lördagskväll fick Emma finkamma henne: det var
allt. Man ska ansa sin lekamen själv. Tids nog
att överantvarda den i främmande händer, då den
sista tvagningen stundar.
Och klockan blev nio.
Ingen överraskning.
Hon gick ut i salen. Där stod August, där stod
Frida och Axel. Där stod svåger Sunesson med
en blombukett i näven och kusin Lova. Farmor var
så dum, att hon tittade under bordet. Lika gärna
kunde hon ha tittat under servetten.
De omfamnade henne och kysste henne på kin­
derna och hon smackade igen. Hon var hövlig men
inte mer. Och hon sa:

Barnen fick inte följa med, förstår jag.
Nej, det var då alldeles orimligt begärt. Det
finns någonting som heter skollag. Och den dumma
överheten har inte tagit med i räkningen det faktum,
att farmödrar ibland fylla år. Det tyckte de var
kvickt sagt och skrattade. Hon tyckte det var dumt
Hon sa:
Jag förstår och begriper.
Och så åt hon. Maten stod på bordet och hon
brydde sig inte om att truga. När klockan blev
halv elva, sa hon:
Nu går vi.
Då stimmade de samman igen med nya omfam­
ningar och kyssar. Kära, kära mor! sa de. Tänk om
mor ångrar sig! Hur ska mor kunna trivas annat
än här? Hur ska mor orka? Hur ska det bli? Hur
och hur och hur!
Hon sa: Nu går vi.
De gingo, farmor i spetsen, sen barnen på ett
led, sen svåger Sunesson och kusin Lova, sen
Axelsson och Emma.
Axelsson och Emma! skrek August. Varför i
herrans namn ska mor dra med sig Axelsson och
Emma?
Hon sa:
Missbruka inte herrens namn för då kommer
han och nyper dig i näsan. Emma har varit i
gården i arton år och Axelsson ska vi inte tala
om. Nu går vi.
Klockan var bara halv elva, men hon ville ha
god tid på sig. Hon skulle titta upp ett slag på

körrgårn och lägga lite blommor på Jonathans grav.
Eftersom det i alla fall var hans gård. Och hon
skulle titta in till Gawenstein och tala om, att hon
sålde. Juden var själv spekulant: han hade sett sig
god att bjuda henne fyrahundra tusen men han
hade inte sett sig god att tala om, var han skulle ta
dem ifrån. Krediten var klen.
Hon steg ut på trappan, som Axelsson sandat för
halkans skull. Han hade sandat trottoaren ända
bort till Gawenstein och därifrån tvärs över torget
till Björners kontor. Hade han känt till körrgårds­
besöket, hade han väl sandat dit också. Gå för­
siktigt, frun, sa han. Gå försiktigt. Och han för­
sökte famna henne och följa henne steg för steg.
Hon sa:
Ja, här går vi nu, Axelsson. Annorless var det,
när vi gick här första gången.
Så drogo de åstad. Farmor mötte inga bekanta,
eftersom hon inte längre hade några bekanta. Men
barnen mötte; och de stannade och hälsade och
frågade, hur hon mådde. Men farmor trodde, att de
frågade, vad hon hade ute att göra. Och så vände
hon sig om och sa:
Jo, kära ni, jag ska sälja min gård.
Det såg ju konstigt ut, eftersom de gingo där i
ett stort följe, alla med blommor i händerna. Barnen
förklarade saken bäst de kunde och farmor vände
helt om igen och drog vidare. När de kommo till
Gawensteins bod, lät hon de andra stanna utanför
och gick ensam in till juden. Han hade en dålig affär
men ett behagligt sätt och till varje kund sa han

någon rolighet för att bättra upp affären. Till farmor
brukade han säga: Hunden var klok, fru Borck.
Men den här gången sa han något annat.
Om fru Borck lägger upp hundra kronor kontant
på disken, så talar jag ändå inte om, vad jag vet.
Det är en hemlighet, fru Borck, det är en över­
raskning.
Överraskning? sa farmor och hajade till, trodde
kanske att Gawenstein stått vid sin glugg och sett
barnbarnen gömma sig i de snöiga buskagen. Vad
är det för överraskning?
Om fru Borck lägger upp femtio kronor kontant
på disken, så säger jag det inte ändå. Det är en
överraskning.
Jaså, sa farmor och satte sig. Ja då ska jag berätta
en hemlighet för herr Gawenstein och överraska
honom alldeles gratis.
Och hon berättade, att gården var såld. Gawen­
stein skrek: Det är dumt, fru Borck! Det är en
dålig spekulation, en mycket dålig spekulation.
Farmor sa:
Det är ingen spekulation alls. Jag ska säga herr
Gawenstein en sak. Jag har lagt ner alla mina
besparingar i den här gården, år efter år. Ibland
stora och ibland små, ibland på det ena sättet och
ibland på det andra. Men alltsammans har hamnat
här. Gården har varit just som en sparbössa för mig.
Och nu behöver jag mina slantar, och nu slår
jag sönder sparbössan. Det är inte någon spekula­
tion. Men om jag toge herr Gawensteins löften

och hypotek och växlar, det vore en spekulation.
Och gud vare med honom nu, kära vän. Han har
varit en god granne –
Men herr Gawenstein var varken god vän eller
trogen granne; han var en figur.
Fru Borck! skrek han. Fru Borck är dum. Det
var en fin spekulation. Men fru Borck är inte fin
mot mig. Minns fru Borck när hennes sonson stal
i min bod? Då var jag fin mot fru Borck och
följde henne till polisen och ordnade saken. Det
var fint, fru Borck. Men fru Borck är inte fin mot
mig!
Farmor sa:
Skrik han, lille karl. Skrika kan han men lura
mig kan han inte.
Hon reste sig för att gå: då gick hon rakt mot
en spegel. Det är inte så lätt att hitta ut ur en
guldsmedsbod med många glasdörrar och glitter
och guld och speglar. Och just som hon trodde,
hon var vid dörren, mötte hon en stor och bred
gammal fru med en näsa så stor som ett bockhorn
och öron så stora som läderlappar och en underläpp
som en skovel och en min så barsk att man kunde
bli både rädd och förlägen. Hade det inte varit
för de dumma, klotrunda bondögonen, så hade
hon knappt känt igen sig utan nigit och stigit åt
sidan. Niga gjorde hon i alla fall och sa:
Nej, se fru Borck! Gu signe henne, gamla
människa.
Och då hon i spegeln såg Gawensteins ögon
rulla runt av lutter förvåning, tillade hon:

Det är så sällan vi träffas, så vi få väl lov
att niga för varann.
Skrattade och fann den rätta dörren, som Gawen­
stein glömde att öppna. Därute stod hennes skock,
trampade och harsklade. De ordnade sig i led igen
och farmor gick i spetsen. Hon sa:
Ja, jag dröjde lite länge hos Gawenstein. Han
talade om en överraskning, som jag inte skulle få
veta. Han ville väl bara göra sig viktig.
Först kom August:
Överraskning! Va – va – va fan är det för
dumheter?
Sen kom Axel:
Det var högst kuriöst! Överraskning? Tänker han
ge mor ett gyllene skrin?
Sen kom Frida:
Nej, men mor, så besynnerligt!
Hon skulle ha velat se dem i synen; men det var
ett vanskligt företag att vända hela gumman runt i
halkan. För resten kände hon deras röster och
tonfall lika väl som hon kände sina gamla vantar.
Hon hörde att det i alla fall var något i görningen.
Svåger Sunessons obegripligt djupsinniga och
hemlighetsfulla röst tillfogade: Det är en besynner­
lig man, Gawenstein.
Och den beskedliga Lova bräkte:
Ja, det finns besynnerligt folk.
Och de gingo vidare. På Kyrkogårdsgatan mötte
de en gubbe, som med ena handen stödde sig mot
en käpp, med den andra mot husväggen.
Se, där kommer Grundholm, sa farmor.

Grundholm! skrek Frida. August harsklade våld­
samt. Axel sa: Det är en duktig karl för sin ålder.
Han bör vara hundraåtta eller nio år.
Lagom, lagom, sa farmor, men nog är han åttio.
Hon var själv sjuttioåtta. Ibland glömmer man
sin ålder. Det händer till vardags som oftast men
ibland på själva födelsedagen.
Kapitlet om Grundholm var ett konstigt kapitel,
fast inte alls så konstigt som man sedan gjorde
det till. Grundholm dog ett år eller två efter
Jonathan. Det hände alltså mitt upp i den svåraste
tiden, då farmor slet trappor och stolar hos Arn­
feltar och andra mäktiga män. Någon tör ha sagt:
Frun, nu är Grundholm på fattighuset död. Det gick
in genom ena örat och ut genom det andra och
lämnade inte spår efter sig. Hon hade annat att
tänka på. Men många år efteråt, en kväll då hon
kom ut i köket, satt där ett urgammalt manskräk och
sörplade kaffe. Kanske liknade han Grundholm:
ytligt betraktad tör den ene tiggegubben vara den
andre tämligen lik. Och farmor sa:
Nej, se på Grundholm! Var har han hållit hus?
Och Emma sa:
Grundholm är död, vet väl frun. Den här heter
så och så.
Jaja då, han fick heta, vad han ville. En tigge­
gubbe var han och det skadar inte att ha en
tiggegubbe eller två i ett förmöget hus. För de
små tjänsters skull, som de göra, och för den skull
att aposteln säger: I skolen alltid hava de fattiga
ibland eder.

Han fick sörpla Grundholms kaffe och sleva
hans gröt och komma på Grundholms tider. Kom
han inte sa farmor:
Har inte Grundholm synts till?
Och sa man henne, att Grundholm var död, sva­
rade hon:
Det vet jag lika bra som du, din slabbertacka!
Men hon tyckte inte om det.

Grundholm, eller vad han nu hette, ställde sig
upp mot väggen och tog hatten i hand. Farmor
satte den på honom.
Stå nu inte här och förkyl dig, sa hon. Utan
kom hem i kväll så ska han få ett gott mål mat.
För det är fest i huset, ska han veta. Se, jag säljer
gården i dag och nu ska jag först gå till graven.
Och där ser han mina barn. Det är Axel, borg­
mästarn och det är Frida och August.
Och hon sa:
Hälsa på Grundholm, barn.
De hälsade. Axel sa någonting roligt och Frida
skrattade och August morrade.
Kära hjärtanes, sa gubben. Är det allt, vad barn
frun har?
Farmor sa:
Jag har barnbarn också. Men de går i skolan, ser
Grundholm. Och gud nåde dem, om de toge sig
ledigt en dag för att fara och hälsa på farmor. Nej,
se då kunde de bli olyckliga för hela livet.
Å, det kan jag väl inte tro, sa gubben. De kommer
kanske och överraskar frun.

Han menade väl ingenting med det, men för
farmor lät det besynnerligt och liksom en bekräf­
telse. Och hon gick vidare i halkan.

De kommo upp på körrgårn och fram till graven.
Där står en stor svart sten, huggen efter Grund­
holms ritning, den riktige Grundholm, arkitekten.
Om stilen är den egyptiska eller den babyloniska
kan vara ovisst, men den har formen av en port,
avsmalnande uppåt, och till höjd och bredd ackurat
lika med stora porten i Borckska gården. Det var
en besynnerlig idé och för så vitt man vet, arkitek­
tens sista.
Farmor ordnade blommorna med Axelssons
hjälp. Det var alla hennes födelsedagsblommor i
brokiga buntar. Hon visste inte precis varför, men
hon tyckte att Jonathan skulle ha dem. Eftersom
det i alla fall var hans gård som hon bott i och haft
som sparbössa. Hon försökte anlita Axelssons hjälp
så lite som möjligt och böjde sig och stånkade och
plockade med blommorna. Hon försökte att tänka
på Jonathan och att säga honom någonting invärtes,
en tacksägelse. Men Jonathan hade inte blivit större
efter döden, han var och förblev en liten konstig,
tunn och tom person, som det var omöjligt att få
tag i. Och farmor hade alltid haft svårt för att
tacka. Skall sant vara sant, så tänkte hon inte
på någonting annat än på den där överraskningen.
Ty att någonting var i görningen, det kände hon.
Bäst det var, råkade hon se åt sidan. Där stodo
barnen i en grupp och med dem Sunesson, Lova

och Emma. De viskade och hade någonting sins­
emellan; och det var tydligt att hon skulle hållas
utanför. Då rann sinnet på henne, så att hon gick
till dem, röd och ond och flämtande. Hon krävde
rent besked, för nu hade de gjort henne etter­
befängd med tissel och tassel.
Axel sa:
Ja, det är kanske bäst. Jag tror inte att mor
tycker om överraskningar.
Jo, vad hon gjorde! Bara de voro trevliga!
Det är så, ser mor, att mor får kanske besök –
Nå, så kröp det då äntligen fram! skrek hon
och gav Axel en törn och August en knuff och
Frida en puff. Hon var gruvligt upprörd och för
en gångs skull hade hon gråten i halsen.
Var håller de hus nånstans?
Vilka?
Vilka! Barnbarnen!
Nej, det var ingen ressel med dem. Där stod
de som fån.
Emma sa:
Det är inte barnen, frun. Det är Nathan.
Vem?
Nathan.

Hon gav dem tid att förklara sig, hon avbröt
inte. Nathan hade skrivit till Axel. Han hade skrivit
många gånger förr, än till den ena, än till den
andra men alltid detsamma: Skickar ni mig inte
pengar, så vänder jag mig till farmor själv. Och de
hade skickat pengar.

Jag förstår och begriper, sa farmor. Ni var väl
rädda, att han skulle lura av mig hela gården?
Inte just det. Men de ville bespara farmor en
sorg. Ty hans brev voro rysliga, fräcka och jämmer­
liga. En gång hade han veterligt gått så långt
i fräckhet, att han skickat ett tiggarbrev till Gawen­
stein, den bestulne.
Ja, han är fräck, sa farmor, men till mig skrev
han inte.
Nej, men han hade använt henne som press på
de andra. Han hade hållit dem i ständig ångest för
farmors skull och berett dem ett litet helvete, så där
ungefär en gång i kvartalet. För tre år sen eller
tre och ett halft, blev det tyst. Han skrev inte
mer. De hade så när hoppats att han dött eller
kommit på grön kvist. Men varken det ena eller det
andra! Han började på nytt, han skrev till Axel,
fräckare och jämmerligare än någonsin. Han hade
hört av en Sannapojke, att farmor ämnade sälja
gården och dela ut pengar bland barn och barnbarn.
Han ville vara med om den kakan, han ville ha
åtminstone så mycket, som hon fick för skamvrån,
det näst största rummet i huset. Och han tänkte
inte gå omvägar längre, han tänkte gå raka vägen
till farmor, han tänkte komma hem. Respengar kunde
han få låna av Sannapojken. Mot vanan gav han
ingen adress; det var oroande. Axel hade skrivit
till Sannapojken utan att få svar. Saken stod sålunda
så, att han möjligen rest och att han möjligen skulle
söka upp farmor just i dag. Den räven visste nog,
vad han gjorde.

Farmor sa:
Det är klart, att han kommer i dag. Han går inte
i skolan, han.
Vidare sa hon:
Kommer han, så kommer han. Nu har vi inte tid
att tänka på det. Nu går vi.
Hon neg för graven, för stenen som liknade
den Borckska gårdens port och för Jonathan.

Hon fick vänta: häradshövdingen var upptagen.
Hon frågade de unga herrarna på kontoret, om
han brukade köpa många kvartsmillionsgårdar i
halvtimmen, eftersom han inte hade tid med den
här. Det visste de inte, men de visste att direktör
Arnfelt var inne hos häradshövdingen och det var
nog något viktigt.
Arnfelt, upprepade farmor. Honom känner jag.
Han tyckte mycket om Jonathan.
Det här är hans son, upplyste August. Den
gamle är död.
Ja, det vet jag! fräste farmor. Viktigpelle!
Och hon tänkte:
Tänk om de skulle låta bli att reta mig? Tänk
om jag bleve ond? Det känns så.
Men hon lugnade sig, tog en stol och satte sig
mitt på golvet. Där satt hon. Och hon sa till Vår
Herre:
Nu ska vi tänka på det här, gode gud, och
inte på det andra. Det är villsamt nog ändå att veta
det rätta. Vi kan tänka på det andra sen.

Knappt hade hon givit Vår Herre den tillsägelsen,
förrän hon själv frågade:
Emma, har du vädrat i kammaren, utifall att
han kommer?
Det hade hon.
Har du värmt sängkläder?
Det hade hon.
Har vi mat i huset?
Det hade de, mycket mat.
Gödkalvstek! föreslog Axel. Frida skrattade. Far­
mor sa:
Det är roligt att ni har roligt barn. Det hör
dagen till.
Men de hade inte alls roligt, de hade det pinsamt.
Den ene av dem var borgmästare, i en mycket liten
stad visserligen, men i alla fall: en jurist och hög
ämbetsman. Den andre var direktör i stora bolag,
ruinerade visserligen, men stora. Den tredje var
gift med en kapten, pensionerad visserligen, men
med majors avsked. De voro korrekta människor,
de voro Borckar och barn av den mest korrekte
bland Borckar, Jonathan. Och där satt farmor, färdig
till vad som helst. Och där stod Sunesson och Lova,
tvenne luggslitna och löjliga figurer, och där stod
Emma och Axelsson en piga och en dräng. Och
på gatorna drev en slusk omkring, som kallade
dem farbror och faster. De hade inte alls roligt
och efteråt gjorde de ut det, värre än det var.
Ty det gick ju fort över. Farmor tog fram
klockan och sa:
Har häradshövdingen rymt med pengarna, så

rymmer jag med gården. Gå nu in och säg att
jag väntar fem minuter till.
På så sätt fick hon ut häradshövdingen hastigt
nog. Han var en hjärtemänniska och tog henne
i famn och han var en gammal man och det tyckte
hon om. Han tog barnen också i famn och han häl­
sade på Sunesson, som han kände och på Lova,
som han tyckte sig ha sett. Men när han kom till
Axelsson och Emma, blev han bet.
Det är gårdskarln och jungfrun, sa farmor, jag
tyckte, de skulle vara med.
Visst skulle de det, medgav häradshövdingen,
och tog fram kontrakten. Pengarna först, sa farmor.
Pengarna först, sa häradshövdingen, och gick till
kassaskåpet. De unga herrarna röjde undan på
bordet och han placerade bunten mitt för näsan
på farmor. Hon öppnade sin väska. Härads­
hövdingen sa till borgmästaren: Kära bror, låt oss
ta av oss rockarna och kavla upp skjortärmarna.
Det här är en allvarlig sak och man kan aldrig vara
nog försiktig.
Häradshövdingen vet, hur det går till, sa farmor
han har varit med om gårdsköp förr.
De drogo av sig rockarna och kavlade upp
ärmarna. Farmor ställde sig tätt intill bordet med
den öppna väskan framför sig. Hon kallade Sunes­
son och August till sin högra sida och Axelsson
och Frida till sin vänstra. Emma stod inte att
rubba från dörren. Räkningen begynte: ett, två,
tre – ända upp till tvåhundrafemtio. De vekos ihop
och buntades i buntar om tio och lades i väskan,

tjugufem buntar inalles. Farmor stängde väskan,
och då låset var gammalt och dåligt, slog hon ett
snöre om det hela.
Nu skriver jag under, sa hon. Och hon skrev
under och sa:
Nu är det gjort.
Hon tog häradshövdingen i hand och neg.
Ha vi lurat varann, så blir det väl uppenbarat
på den yttersta dagen om inte förr.
Sparbössan var krossad. Farmor hade pengarna
i handom. Och den Borckska gården var inte längre
den Borckska gården.










Redan då de veko in på Sadelmakaregatan, sa
barnen till varandra: Se, där ligger den! Som om
de inte sett gården på tjugu år. Och när de
genom den egyptiska eller babyloniska portalen
stigit in i förstugan, rördes de till tårar. De hade
förlorat ett hem. De glömde att taga av sig ytter­
kläderna. Herrarna blottade sina huvuden och gingo
med tysta steg bort till gula rummets dörr. Tag
av er galoscherna, sa farmor. De togo av sig
galoscherna, allt under det att deras blickar gledo
genom filen av rum, stora förmaket, lilla förmaket,
blå kabinettet. De sågo kristallkronorna och tav­
lorna, de trygga, tunga, dåsiga sextiotalsmöblerna,
taffeln av palisanderträ, bordstudsare och pendyler,
kristallvaser och porslinsurnor, bronslampor som
buros av sjöjungfrur och gyllene lejon med ljus­
hållare i manen. De vände sig om och sågo herr­
rummet med dess skinnmöbel, Jonathans rum och
hörnrummet med den stora vapensamlingen, som
far köpt på auktion. De gingo tvärs över förstugan
och tittade in i salen med dess mörka ek, dess
mässingskronor i drakstil, dess mörkröda plyschgar­
diner fodrade med tjockt vitt siden – och under
den ena gardinen hade farmors kanariegula sybord

sin plats – dess hyllor med ostindiskt porslin och
sachsiskt porslin och annat porslin, dess väggar,
som voro nästan täckta med tallrikar och fat av
gammalt tenn. De gingo bort till trappan och
tittade upp, och de öppnade tapetdörren och sågo
in i skamvråns mörker.
Tänk, sa de, det är inte vårt nu längre.
Det har varit ett bra hus, sa farmor, fast taket
var uselt, så koppartak det var. Det kostade mig
fyra tusen i bara omläggning och reparationer.
Jag kan inte säga annat, än att det varit fasliga
omkostnader och utskylder. Det slipper en nu,
gud ske pris.
Och hon gick ut i köket.
Men barnen voro alltjämt rörda. De vandrade
ur rum i rum och sökte gamla minnen. Det fanns
i dörren mellan gula rummet och förmaket ett
litet kvisthål, genom vilket man brukade kika på
de främmande. Det fanns i herrummet en stor
svedd fläck under mattan; där hade farfar en
gång somnat ifrån sin cigarr och tänt eld på mattan.
Det fanns i hörnrummet en stor ryttarpistol som av­
lossats mot eller av konung Gustav Adolf. Det fanns
i samma rum en liten soffa och på den hade far
en gång legat och snyftat och sparkat, ovisst var­
för. Det fanns i lilla förmaket en grön stol, som
man aldrig satt på, ty på sagda stol hade ett gammalt
fruntimmer suttit, som sedermera dog i smittkop­
porna. De måste ut i köket och fråga mor, vad
det egentligen varit för ett fruntimmer. Oupphör­
ligen måste de ut i köket för att begära upplysningar

av mor. Ibland mindes hon, ibland sa hon: Vad är
det för dumheter? Det har jag aldrig hört talas
om. Hon hade aldrig hört talas om att »grevinnan»
en dag skulle ha krossat alla de urnor och vaser,
glas och porslin, som hon på sin tid fört till huset.
Det hade de drömt. Andra minnen funno de själva
orimliga. Att det längst in i skamvrån legat en
karl utan huvud var naturligtvis pigsladder för att
skrämma barnen till lydnad. Men de hade alla tre
sett honom och tvistade ivrigt om platsen och ställ­
ningen och färgen på hans kläder. Det fanns en
vindsglugg, där en ängel tappat en vingpenna och
det fanns ett vindskontor, där Frida hållit en skol­
pojke innestängd i tre timmar. För att undvika ett
svartsjukedrama. Det fanns ett hål efter en krok
och kring den kroken hade Axel och August slagit
ett rep med rännsnaror i båda ändarna och de
hade hängt sig på en gång för att se, vem som
höll ut längst. Lyckligtvis höll kroken inte alls.
Det fanns en bjälke på vilken ett fult ord in­
ristats: det hade kostat många tårar men ordet fanns
kvar. Det fanns en lår full med gamla dammiga
postillor och under dem låg det veterligt urdruckna
punschbuteljer. En annan lår var full med kärleks­
brev till en av skolmamsellerna. Hon måtte ha
varit vidlyftig i sin ungdom och Jonathan hade efter
bouppteckningen låtit föra kärlekslåren upp på
vinden. Frida hade läst breven. Pojkarna däremot
hade i ett anfall av dystert svårmod klättrat upp på
taket och med kniv skurit in i flaggstången ett:
Leve Fan! Kanske stod det där ännu, ifall inte

flaggstången ombytts sen dess, vilket var det
troligaste.
Det fanns oräkneliga minnen, som de talade om
och tvistade om, utlade och förklarade. Det fanns
kanske ännu flera, som de icke talade om. De
gingo åtskils ibland, var och en för sig, småleende
eller trumpen eller vemodig. Och rätt vad det
var, stannade Frida framför Nathans dörr.
Usch, sa hon, det är i alla fall bra tråkigt.
Bröderna kommo till henne. August stirrade
under lugg på dörren, vresig som en tjur. Axel
ryckte på axlarna och bredde ut armarna med en
riktig Jonathangest. Det var tråkigt.
Det kan vara svårt för en stor och rik och
ansedd släkt, när den förlorade sonen återvänder.
För en släkt, som nätt och jämnt håller sig uppe,
är det en ren olycka. Den ruskiga figuren avslöjar,
att polityren är tunn. Och krediten försämras ytter­
ligare, den sociala och den pekuniära.
Ba, sa borgmästaren, vi får väl försöka att
exportera honom en gång till. Det kommer att kosta
några tusenlappar. Huvudsaken är, att mor inte
blir för upprörd.
Däri voro de ense.
Och Axel försökte att laga till en regelrätt skor­
stenseld. Konsten var inte svår, den bestod i att
rutscha utför ledstången och att samtidigt låta
hälarna trumma mot väggens panel. Skamvrån, det
stora tomrummet under trappan, tjänade som
resonansbotten och effekten blev kolossal. Borg­
mästaren lyckades, Frida lyckades, men när August

skulle göra efter, brast stången. Effekten blev i
alla fall kolossal och de hörde mor ropa från
salen: Vad har ni för er, ungar? Skäms ni inte!
Det var nästan som förr. I förmaket satt tant Lova
med album och planschverk omkring sig, bläddrade,
bläddrade. I herrummet satt morbror Sunesson,
höll tidningen på armslängd framför sig.
De gingo in i salen. Skåpdörrarna stodo öppna,
glas och porslin framsatta, duktyg och silver. Frida
började duka. Av gammal vana.
Hur många blir vi?
Det beror på Nathan.
August sa:
Han borde äta i köket. Drummeln.
De gingo ut i köket och funno farmor och Emma
stående mitt emot varandra, blick i blick, panna mot
panna och båda med händerna i sidorna. Det var
den tysta avslutningen av en tvist. Emma sa:
Fast frun vet, att han inte tycker om varm sås!
Farmor vände sig mot barnen.
Vad gör ni här?
Å, de ville bara titta.
Gå upp på sängkammarn, befallde hon. Jag kom­
mer strax.
De troppade av, tripp, trapp, trull och gingo
upp på sängkammaren. Frida sa:
Om inte August är snäll, får August äta i köket.
Axel sa:
Herr förlorade sonen föredrar kall sås till den
gödda kalven.
August sa:

Om han ville vänta till i morgon, det aset!
De frågade honom inte, varför det skulle vara
bättre; de delade hans åsikt. Och de voro i själ
och hjärta lika oroliga alla tre. Men efter en stund
kom farmor och tryckt mot sin mage höll hon
väskan med sparpengarna. Nu ska vi räkna dem en
gång till, sa hon.
Dörren stängdes och reglades. Pengarna räk­
nades en gång till. Och de började tala om affärer.

När dörren åter låstes upp, var rörelsen allmän.
Frida storgrät med ansiktet tryckt mot mors kullriga
rygg, August med pannan mot väggen. Axel
tuggade sin järngrå mustasch och knep ihop ögon­
locken. Farmor själv var rörd, och besvärades av
dropp från näsan. Hon strök bort den med ärmen.
Det är i alla fall en dag och ett ögonblick,
stort och högtidligt, då man delar ut, vad man har
och hjälper de sina.
Hon hade givit dem mer, än de väntat eller
åtminstone lika mycket eller så omkring. Det är inte
gott att säga precis, vad man väntat. I själva verket
har man väl aldrig varit så fräck, att man i tan­
karna fastställt ett visst belopp. Kan och vill mor
ge någonting, så är det oändligen välkommet. Ty
så har man det ställt. Men man räknar inte vid
dylika tillfällen. Pengarna ha andra valörer än de
tryckta och stämplade. Det är inte bara guld i
dem, det är kärlek. Det är en mors gåva.
De faktiska siffrorna voro emellertid dessa: Frida
fyrtio tusen, Axel fyrtio tusen, August åttio tusen

för stärbhusets avveckling. Åttio tusen behöll hon
för sig själv och för barnbarnen.
Och Nathan skulle få tio tusen. Det var kanske
onödigt mycket, men inte orimligt. Fem kunde ha
räckt. Å andra sidan var det kanske klokt att hjälpa
honom på traven med en rundare summa. Det fanns
ju en möjlighet att det kunde bli folk av kräket.
Och vidare, farmor hade sagt:
Får han ett öre mer, så ger jag er lov att sätta
mig på dårhus.
Det var kraftord, och mor stod för sitt ord.
Axel sa:
Mor tänker aldrig på sig själv, bara på oss.
Det är visst den enda svaghet, mor har.
Han kunde ju inte stå och hålla långa tal.
Hon förstod och begrep. Och hon sa:
Nu går vi och äter.

De gingo nedför trappan, gråtmilda, småhutt­
rande och frusna. Det började skymma, fast klockan
bara var tre. Farmor tände båda kronorna i salen.
Bordet var dukat till fyra rätter, två vinkaraffer
glänste, brännvin och öl på smörgåsbordet, en
riktig Borckmiddag. Farmor såg på klockan och
befallde: Nu tar vi in.
Ska jag? sa Emma.
Farmor sa:
Han vet, att vi äter klockan tre. Passar han
inte tiden, så blir han utan.
Ska han passa tiden, när han kommer ända från
Amerika?

Gör som jag säger, befallde farmor.
Sunesson påpekade ett Göteborgståget anlände
först vid sextiden. Och han talade om, när Stock­
holmståget kom, och Malmötåget och en del andra
tåg. Han kunde tidtabellen utantill och många andra
tabeller. Sen talade de om annat. Men farmor satt
tyst, tills hon plötsligt utbrast:
Nu tänker jag på en sak! Han är både längre
och grövre än Jonathan. Hur ska vi nu göra?
Det var illa. Hon hade gått igenom Jonathans
garderob och valt ut två präktiga kostymer. Och nu
först kom hon ihåg, hur liten Jonathan varit. Den
karln var skapt till förargelse. Men när nöden är
störst är hjälpen närmast.
Kära Agnes, sa tant Lova, jag har kläder
hängandes efter bror. Jag vädrar och ser om dem
två gånger om året. De är gamla men de är
snygga och jag tror de ska vara lagom.
Utmärkt! skrek farmor. Jag ska skicka Axelsson
med dig att hämta dem. Och du ska få något annat
i stället.
Det behövs inte, sa tant Lova och blev stucken.
Och jag, sa Sunesson, jag har ett halft dussin
skjortor, som jag lät sy det sista året på Johannis­
berg. Men jag har aldrig nänts använda dem –
Utmärkt! skrek farmor och guppade av för­
tjusning. Du ska få något annat i stället.
Han blev också stucken.
Och jag, sa Axel, har en föga begagnad tand­
borste.

Frida brast i skratt och August bölade; men
Axel fortsatte på allvar.
Apropå, har mor tänkt på, att han kanske har
ohyra ?
Nej, det hade hon inte tänkt på, men nu kom
hon ihåg, att han inte varit vidare renlig som
pojke, inte ens som yngling. Och hon kom ihåg
hans mor, som haft lera ända upp i hårfästet, och
som varit den lortigaste pigan där i huset. Hon
ringde.
Emma, sa hon, du ska bära upp badkaret på
Nathans rum och sätta vatten på spiseln.
Men hon fräste:
Det har jag väl redan gjort!
Utmärkt! sa farmor.
Sen talade de om annat. Farmor satt i tankar
och tyst, tills hon plötsligt utbrast:
Nu tänker jag på en sak! Vi ska bjuda Gawen­
stein till kväll.
Varför i herrans namn? skrek August.
Jo du, sa farmor, därför att han är vår granne.
Och därför att Nathan gjorde honom orätt. Han
ska be oss om förlåtelse och han ska be Gawen­
stein. Gör han inte det, så har han inte ångrat
sig. Och då finns det inte heller plats för honom
här i huset.
Står det också i bibeln? frågade Axel. Och hur
ska det bli med knäfallet? Vill inte mor beskriva
hela ceremonien, så vi vet, hur vi ska skicka oss!
Men de andra togo saken på allvar och de upp­
rördes i sitt innersta inför skammen. Att taga emot

odågan inom fyra väggar med Sunesson och Lova,
Axelsson och Emma som vittnen, låt gå! Men att
släppa in en främling, en pratsjuk liten karl, som
skulle löpa kring stan och göra dem löjliga, nej!
Det gingo de helt enkelt inte in på. Höll farmor
fast vid det, så kunde de resa samma afton.
Farmor föll till föga.
Jaja då, sa hon och tillade:
Jag ska säga, att ni blivit morska, sen ni fått
pengarna.
Det sa hon och det kunde inte annat än såra
dem.

Men de visade inte, att de voro sårade utan höllo
god min. Mor var ju gammal, mycket gammal och
de stodo i alltför stor tacksamhetsskuld för att
möta henne med buttra miner. De tackade henne
för maten lika hjärtligt som om ingenting sårande
yttrats. Bröderna drogo sig tillbaka till herrummet,
rökte och smuttade på glasen. August hade två
glas, ett officiellt, som stod på bordet, och ett
hemligt bakom cigarrlådorna i fönstret. Han smut­
tade ur det ena och drack ur det andra. Frida satt i
förmaket som alla andra Borckska kvinnor och
bläddrade i album och planschverk på samma sätt
som de. Farmor stökade omkring, och Emma stö­
kade omkring, de tisslade och tasslade och ibland
stodo de mitt emot varandra med händerna i
sidorna och blick i blick. Då var det en tvist igen.
Frida sa:
Mor skulle inte jaga upp sig.

Hon svarade:
Jaga upp mig! Jag är som en filbunke.
Axel sa:
Tänk mor lilla, om han inte kommer.
Och hon svarade:
Ja, det bleve ju en själafröjd för er det.
Men ingen av dem betvivlade, att han skulle
komma. Och så ringde det. Åhåjaja, suckade Axel.
August kom plötsligt inrusande i förmaket.
Fan! fräste han, hopkrupen, som en katt. Fan!
Fan! Fy fan!
Den gången var det bara Lova och Axelsson,
som kommo med kläderna. Farmor bredde ut dem
på salsbordet och synade dem. Det var präktiga
kläder, fast naturligtvis gamla och en liten smula
slitna. Farmor sa:
Utmärkt! Vi ska slå in dem i paketer och skriva
på att det är från dig. Du ska få annat i stället
men det ska vara en gåva från dig. Vi lägger allt­
sammans på bordet, så ser det ut som julafton.
Och hon stökade omkring. Hon kom in till Axel
och Frida i förmaket och hon ropade på August.
Hon höll fram ett silverskrin.
Hör ni barn, sa hon, är det någon av er, som vill
ha det här skrinet?
Det var ett skrin, som Jonathan någon gång
fått av sina vänner klockaren och Grundholm. Det
vill säga, Grundholm hade ritat skrinet och
klockaren hade beställt det hos guldsmeden och
Jonathan hade själv betalt det. Men det var i alla
fall en vängåva och rätt vackert.

Barnen sågo på skrinet och de sågo på varandra
och farmor skyndade att tillägga:
För om inte ni vill ha det, så tänkte jag ge det
åt Nathan. Jag tänkte lägga sedlarna i det, så ser
det litet trevligare ut.
För allan del, sa barnen, det är ju mors skrin.
Hon sa:
Ni ska få annat i stället. Gå och se er omkring
och ta vad ni vill ha. Tag allt vad ni vill ha! Jag
får ju inte plats med tiondelen, i mina krypin. Det
blir en välgärning för mig allt vad jag slipper i
flyttningen.
Å, nu kan mor verkligen ha gett nog och mer än
nog, sa Frida. Men hur det var, började de gå om­
kring och titta på sakerna och välja. De tvistade om
ett och annat och grälade så smått; Axel och Frida
på skämt, August på allvar.
Jag, sa han. Jag som sliter och släpar, jag får
ingenting. Men ni! Och den där horungen –
Så ringde det.
Fan! fräste han. Fan! Fan! Fy fan!
Frida sa:
Gå ut och öppna för din brorson August. Jag
tror, att ni båda kommer att passa för varandra.
Men den gången var det bara Sunesson med
skjortorna. De hade gulnat en smula men voro som
nya. Farmor slog var och en i sitt paket. Hon ville
ha många paket. Det liknade sig till att bli en riktig
julafton.
Och farmor gick åter in i förmaket.
Hör nu barn, sa hon. Jag har tänkt på en sak.

Jag vill inte ha med Nathan att göra, om han inte
ångrar sig efter ordning. Han ska be oss om
förlåtelse allesammans. Annars får han gå sin väg
igen. Men jag tycker, att det kan få vara för i
afton. En kan veta, att han är trött och han har
väl inte haft så fett med maten heller. Jag tycker
att han kan få äta i ro och gå och lägga sig. Det
blir ju en dag i morgon också. Det är så sällan
man får vara bara glad, och det kunde man få vara
i kväll.
Ja, så gärna, så gärna för oss! bedyrade barnen.
Ju mindre högtidligt desto bättre.
Å, det kan nog bli högtidligt ändå, menade
farmor. Och så ringde det för tredje gången.
De gingo allesammans ut i förstugan; Emma
öppnade.

Men det var bara herr Gawenstein. Han steg in
och sköt till dörren bakom sig. Fru Borck, sa
han och bugade. Barnen sågo på farmor och far­
mor såg på barnen. Vid gud i himlen! ropade hon,
jag har inte bjudit honom.
Herr Gawenstein yttrade:
Mycket riktigt. Jag är den objudne gästen och
jag ska strax försvinna. Jag räknar inte på att vara
välkommen. Jag står gärna i tamburen. Jag har
bara ett ärende att framföra och det är till på
köpet ett mindre angenämt ärende. Jag ber om
ursäkt.
August svor, herr Gawenstein bugade och fort­
satte:

Fru Borck, jag kommer som ombud för en
olycklig yngling eller ung man, som i vinter­
kvällens mörker och kyla vandrat timme efter timme
utanför edert hus. Vinternatten är kall, fru Borck,
stjärnorna tindra ödsligt på himlapellen och hun­
darna tjuta –
Gör de det? sa Axel.
Det gör de, borgmästarn, inte här precis men
eljest lite varstans. Vinden sveper bitande och
hård kring knutarna. Om ni betalade mig tusen
kronor kontant, fru Borck, skulle jag inte låta
min värste ovän gå huttrande och frysande från
min dörr, nej, inte om ni betalte mig hundra!
Edert hus är väl uppvärmt och ombonat, rad vid
rad sitta de lysande fönstren och liksom välkomna
den enslige vandraren. För den trötte ynglingen
eller unge mannen är detta hus ett paradis. Det
förlorade paradiset, fru Borck. Han har förbrutit
sig mot er, han har förbrutit sig mot den hedervärda
släkt, vars namn han bär. Han har kanske också
förbrutit sig mot mig, men jag håller av honom.
Jag har förlåtit honom. Jag förlät honom för tio
år sen. Så fort jag fått igen mina saker, förlät jag
honom. Fru Borck, han knäböjer i drivan vid eder
tröskel –
Å, det var det värsta! sa Frida och skyndade mot
dörren. Men herr Gawenstein lyfte avvärjande sin
hand och fortsatte:
Alla fönstren lysa festligt i faderstjället, dess dörr
står på glänt, glada röster bära budskap om en

angenäm sinnesstämning i det kära hemmet. Han
ensam är utstött.
Hör nu, herr Gawenstein, avbröt borgmästarn,
jag förstår inte det här. Jag förstår, att natten är
kall och att hundarna tjuta, men jag begriper
inte den trötte ynglingen eller unge mannen. Var­
för stiger han inte in i paradiset? Han brukar
inte vara buskablyg.
Herr borgmästare, sade Gawenstein, det ska jag
förklara. Hans skuld tynger honom. Ångerns tårar
kväver honom. Jag har sett dem, herr borgmästare,
jag har sett ångerns tårar. Han skulle vilja kasta
sig till sin farmors fötter och utbrista: Farmor,
jag har felat! Men han törs inte. Han är rädd.
Han har vandrat timme efter timme i natten. Slut­
ligen varkunnade jag mig över honom. Jag är
sådan, herr borgmästare, jag kan inte se olyckan
utan att varkunna mig. Jag sa: Jag känner den
gamla frun, jag är hennes granne och hon kan inte
rätt gärna bita mig. Jag ska gå till henne och
säga, vad jag nu har sagt. Några ord i all enkelhet
men från ett redligt och varmt hjärta, som ömmar
för alla olyckliga. Fru Borck! Hava ljusen i faders­
tjället förgäves lyst den trötte vandraren? Eller
vill ni öppna eder moderliga famn för den skuld­
belastade och ångerfulle sonsonen?
Farmor nickade på ett besynnerligt sätt. Så vände
hon tvärt om och lufsade det fortaste hon kunde,
uppför trappan. Alla de andra, barnen först och
främst, och Sunesson och Lova och Emma, alla
tyckte de, att Gawenstein var löjlig. Och de tyckte,

att vad han sagt, var det löjligaste och fånigaste,
de någonsin hört.
Men farmor tyckte, att det var stort och hög­
tidligt. Hon ville vara ensam ett slag. Och hon
lufsade uppför trapporna det fortaste hon kunde,
för att tända ljusen i andra våningen och i vinds­
våningen. Alla fönstren i faderstjället borde lysa den
trötte vandraren till mötes.
Det är så. Då man själv är stor och högtidlig,
blir allting stort och högtidligt. Allt, vad sker,
allt, vad man hör och ser.
Sen hon tänt ljus, gick hon in i sängkammaren
och satte sig på en stol vid sängfoten, en liten
stol, som stod där för klädernas skull. Där satt
hon och satt fasligt illa men satt kvar och bistrade
till efter förmåga. Hon gjorde det med flit. Hon
kände, att var hon inte barsk, var hon ingenting alls.
Det hörde till högtidligheten. Ytligt folk slå lovar
kring allvaret och låtsas som om det inte funnes.
Det tycker de är fint. För den naturliga män­
niskan är allvaret ingenting konstigt eller besvär­
ligt. Det är som grovt bröd, det skall tuggas väl
och grundligt.

Där nere tog Sunesson ledningen. Herr Gawen­
stein gick för att hämta syndaren, som i själva
verket ej tycks ha legat på knä vid porten eller
irrat omkring i dess närhet. Emma stod kvar vid
porten, gläntade och spejade. Barnen visste inte
rätt, vad min de skulle hålla, men Sunesson visste.
Det här ska vi ta gemytligt, sa han. Han var

ordensbroder i många ordnar, han hade gift bort
tre döttrar och han hade haft två konkurser, han
hade ägt stora jordagods och deltagit i kungliga
jakter, han hade varit med om litet av varje
och ägde en fin känsla för den rätta tonarten.
Det här ska vi ta gemytligt, sa han. Inga upp­
styltade fasoner! August sa:
Bara han är nykter, det fät!
På salsbordet stodo tre halvbrända tregrena­
ljus från i julas; mellan dem lågo paketen, ett
tjugutal. Lovas kläder, Sunessons skjortor, strum­
por och kalsonger efter Gabriel, Jonathans spansk­
rörskäpp med silverkrycka, Gabriels guldur. Frida
offrade en ring med turkoser; för liten för en
herrhand men ändå en gåva. Axel skänkte en
mustaschbindare inlagd i en hundrakronsedel.
August sa:
Här lägger jag min kråsnål. Men är han full,
det fäet, så kastar jag ut honom.
Låt oss ta det gemytligt, sa Sunesson, tände
tregrenaljusen och släckte det elektriska. Lova
ställde några Kristi bloddroppar bland paketen.
Nu såg det ut som ett julbord. De sköto till sals­
dörrarna och gingo ut i förstugan. Samtidigt öpp­
nade Emma på vid gavel.
Och hon nöjde sig inte med den ena port­
halvan; hon drog ifrån golvregeln och takregeln
och öppnade även den andra.
För fan! skrek August, är karln så full!
Emma sa:
Håll nu i er! För nu ska ni få se!

Det första de fingo se, var en koffert. Den bars
in av två stadsbud och ställdes vid väggen. Men
det var inte någon vanlig koffert. Den var hög som
en karl och bred som en dörr. Lädret sken och
beslagen blänkte och den var makalös. Icke förty
kom maken strax efter, något mindre men eljest
lik som en tvilling. Efter dem kommo väskor och
fodral och plädar och diverse, och då det samlats
vid väggen var det ett berg.
Håll nu i er! upprepade Emma. För nu tappar
ni ögonen.
Men vad de härnäst fingo se, var endast herr
Gawenstein. Han liksom blåstes in genom den vid­
öppna porten och hamnade mitt på golvet, bugade
och sa:
Jag ber om ursäkt, men jag återvänder. En
sådan glädje upplever man inte en gång vart
femtionde år, nej, inte vart tjugonde! Och jag måste
bevaka mina intressen. Jag har förlorat tjugufyra
tusen kronor. Jag tänker inte nöja mig med det.
Vilken fröjd, mina vänner! Vilken dag!
Äntligen kom Nathan.
Han var stor, han fyllde hela porten. En så
stor person hade icke stigit över den Borckska
tröskeln allt sen den dag, då Gabriel och August
släpade kommerserådet utför trappan rakt i famn
på kusken Ström och döden. När han stod där i
porten, ännu halft omgiven av natten, såg han ut
som en jätte, som kommer för att sluka små barn.
Men porten stängdes bakom honom och skenet
från taklampan föll över honom, och barnen sågo,

att det mesta av storheten var en respäls med
uppslagen krage. En väldig päls! Den dolde helt
och hållet hans huvud och händer och den räckte
ända ned till marken. Ett präktigt plagg i vinter­
natten fast kanske väl tungt för den, som irrat om­
kring timme efter timme. Alldeles som då en liten
kvick och modig hundracka kastar sig över en älg,
så hoppade lille Gawenstein, pratande och små­
gläfsande, upp på resen, slog ned hans krage,
ryckte och slet i livremmen och skalade så små­
ningom av pälsen. Under respälsen fanns en pro­
menadpäls, under promenadpälsen en skinnrock,
som räckte ända ned till knäna, under skinnrocken
en mjuk, smidig schal virad kring kroppen och
med båda ändarna nedstuckna i de skinnfodrade
ytterstövlarna. Under schalen fanns verkligen
Nathan i frack och vit halsduk, silkesstrumpor och
lågskor. Han drog i fracken och vred och vände
sig, blinkade spasmodiskt och smålog.
Ja, sa han, jag vet, att det ser löjligt ut. Att
komma i frack. Men det är inte mitt fel. Jag kom­
mer direkt från min mors begravning.
Å, sa de allesammans och suckade djupt, fast
inte av deltagande utan därför att de i fem minuter
stått andlösa. Han gick från den ene till den andre,
tog dem i hand. Ingen sa något förrän Frida sa:
Välkommen. Vill du inte stiga in i förmaket?
Han satte av som en pil! Där stodo de igen och
gapade, tunga och häpna. De sågo honom sno i
väg genom stora förmaket och lilla förmaket och
blå kabinettet och han återvände på samma sätt,

snoende och spårande som en jakthund. Plötsligt
tvärstannade han och ryggade tillbaka. Han blev
stående i en löjlig, uppspetad ställning, på tå, hela
kroppen sträckt, axlarna uppskjutna, huvudet vridet
en smula på sned. Han sa – och rösten åkte
upp i falsett –:
Var är farmor? Vill hon inte se mig?

Farmor var i antågande. Hon hade redan stigit
upp från den obekväma stolen, sträckt på sig, och
sakta och varligt satt sig i gång. Ensamheten hade
gjort henne gott, hon kände sig just lagom. Lagom
glad och lagom allvarlig, lagom lätt om hjärtat och
lagom tung. Det är bra med lagom; det är som att
gå i lugn luft, man slits varken hit eller dit utan
larvar sin väg framåt. Och hon larvade utför
trappan. Där mötte hon den där Emma, som sa
henne något, hon inte riktigt förstod.
Nu är han här, sa hon, och nu ska vi se, om
frun kan urskulda sig.
Ska jag urskulda mig? upprepade farmor och
tappade hakan. Hon begrep inte meningen och
framför allt begrep hon inte tonen. Men det hände
ju ibland, att upprorets ande flög i den där pigan
och gjorde henne galen. Sånt får man tåla sig med,
när man har annat att tänka på. Hon sa:
Håll din syndiga tunga i styr och värm upp
maten åt honom och sätt den på en bricka.
Då svarade Emma:
Nej, jag ska duka åt honom i köket, för där
sitter redan Grundholm och snusar och snaskar.

Gör som jag säger, sa farmor. Får han bada
och byta om, så är han väl inte snaskigare än
att han kan sitta i salen.
Då fullkomnade sig upprorets ande i pigan, så
att hon grep farmor kring handloven och begynte
dra henne utför trappan och över förstugolvet fram
till ett berg av koffertar. Och hon viskade, så att
det lät, som då en katt fräser:
Ska frun titta då? Ska frun titta?
Men hon lät henne alls inte titta, än mindre
tänka utan släpade henne vidare till andra väggen,
där det hängde ytterkläder. Och hon upprepade:
Ska frun titta då? Ska frun titta?
Nu kan det vara nog, sa farmor och gjorde sig
lös och gav henne en knuff. Men hon blev inte
ond; det var för konstigt för det. Hon begrep
ingenting. Gör som jag säger, upprepade hon.
Och Emma hånskrattade och härmade henne. Gör
som jag säger! Hi, hi, hi. Duka på en bricka!
I detsamma hörde farmor Nathans röst. Hon
kände mycket väl igen den, och hon smålog och bör­
jade muttra och mumla för sig själv. Hon glömde
pigans galenskap och lunkade ganska raskt mot
förmaksdörren, som var stängd. Det fanns ett kvist­
hål i dörren. Farmor lade ögat till och kikade. Hon
ville titta litet på honom i förväg och osedd. Men
det blev en olycka. Dörren öppnades hastigt och
hon fick en kraftig törn på näsan, som sprang i blod.
De förde henne in i Gabriels rum, där det fanns
handfat och vatten. Frida baddade näsan, August
rådde henne att stilla blodet med snus och de

andra gåvo andra råd. Men under tiden blödde
farmor och talade oavbrutet. Hon sa, att det här
var just, vad hon väntat sig. Som en drummel
hade han farit sin kos, och som en drummel hade
han kommit igen. Varför hade han stått på lur
och slagit henne på näsan? Hon betvivlade inte,
att han rest tvärs över Atlanten bara för att ge
henne en näsknäpp, ty satans underfundighet och
elakhet stack i hans lekamen från hjässan till fota­
bjället. Hade han kunnat göra henne någon större
förtret, så hade han gjort det. Men nu visste han,
att hon hade en stor och öm näsa och därför hade
han passat på och klämt till.
Och hon drog upp hela hans meritlista och
skildrade honom utan och innan. Men bäst hon
gick på, stannade blodet och hon tystnade. Frida
tvättade henne och torkade henne. Plötsligt stötte
hon dottern åt sidan, gjorde helt om och rusade rakt
på Nathan. Han skrek till. Hon kände så väl igen
det där lilla hisnande, hickande skriet, alldeles
Gabriels skrik, då de elaka Borcktanterna ställde
sig bakom dörren och sa: bu! Hon tog honom i
famn, och då hon kände hur liten han var och
lik sig i kroppen, brast hon i gråt. Ä, tig du och
låt mig hållas! sa hon fast ingen yttrat ett ord.
Och hon stod en stund med pojken i famn och
vaggade av och an, tills det värsta lagt sig. Då sa hon:
Ja, nu är du hemma och nu ska vi se, om vi kan
få folk av dig, ditt skrangliga beläte.
Hon drog honom med sig ut i salen.

Där mötte den första överraskningen. Bordet
var tomt eller så gott som tomt. Tregrenaljusen
funnos kvar och Kristi bloddroppar och skrinet
med sedlarna. Allt annat borta. Men kring väggarna
stodo barnen och Sunesson och Lova och Emma
och sågo konstiga ut. Hon vände sig mot Lova,
som var närmast, tog henne i armen och frågade,
var hon gömt sina paket. Den gamla fröken ur­
skuldade sig med halva ord, och hon fnissade för­
läget och drog sig mot dörren, baklänges, ty
bakom ryggen höll hon sina paket. Och farmor
såg, hur de andra betedde sig på samma sätt och
drogo sig försiktigt somliga mot köket och somliga
mot förstugan, döljande paket bakom ryggen eller
under rocken eller uppstuckna i ärmen. Och hon
trodde, att de hade blivit galna.
Så vände hon sig mot Nathan, såg på honom.
Hon hade inte sett på honom förut. Hon gick
långsamt fram till honom och hon såg mycket
fundersam ut. Hon blev inte riktigt klok på allt­
sammans i första taget. Det fick gå så småningom.
Hon granskade honom och vände på honom, tog
i honom och fingrade på honom. Hon synade
tyget i hans frack och fodret, strök dem mot kinden
och kände efter. Hon stack två fingrar ned i hans
västficka och tog upp hans klocka, tittade på den,
lyssnade på den och stoppade åter ned den. Hon
undersökte hans skjorta och knapparna i hans man­
schetter. Sen hade hon fått nog.
Det var värstens vad du är fin, sa hon och
låtsades inte vidare om paketen. Hon förstod och

begrep. Och då nu pigan steg fram och frågade, om
hon skulle ta in brickan med den uppvärmda
maten, förstod och begrep hon, att det var rena
hånet. Men hon ämnade inte låta någon kristen
själ göra narr av sig. Hon sa:
Om pojken är hungrig, så är det honom väl
unnat. Det är lite över sen i middags, som vi värmt
upp åt Grundholm.
Men Nathan tackade: han hade ätit på tåget.
Och han berättade, att han kom direkt från sin
mors begravning.
Å, är hon död? mumlade farmor, tänkte på
annat.
Plötsligt frågade hon:
Hur fick du veta det?
Då kom den andra överraskningen.

Hur jag fick veta det? upprepade Nathan. Jag
har ju brevväxlat med mor i flera år. I somras
skrev min halvbror, att mor fått kräfta i levern. Jag
skickade pengar till operationen, men den visade sig
omöjlig att utföra. Sen skrev mor själv, att hon
visste, att hon snart skulle dö och att hon ville se
mig. Vad skulle jag göra? Jag reste. Och kan
farmor tänka sig, att bara därför att jag kom, blev
hon så mycket bättre, att hon kunde sitta uppe
en stund var dag och prata med mig. Men jag
kunde ju inte stanna så länge –
Hur länge? frågade farmor.
Tre veckor. Och så snart jag bestämt min av­

resa, blev mor sämre igen, och dagen innan jag
skulle ha rest, dog hon. Var det inte besynnerligt?
Jo, medgav farmor. Så att då var det för hennes
skull du kom? Jag trodde, att du hört någonting
om att gården skulle säljas.
Det hade han mycket riktigt hört, men det var
ju inte något skäl att resa tvärs över Atlanten.
Farmor sa:
Men det var i alla fall besynnerligt, att du skulle
komma just i dag.
Han berövade henne den sista illusionen på
den kanten. Det var inte det ringaste besynner­
ligt. Begravningen hade ägt rum klockan tolv och
han hade inte haft lust att efter ceremonien åter­
vända till sorgehuset, som var honom främmande.
Alltså hade han tagit första tåg i hopp om att
farmor skulle vilja ge honom tak över huvudet
en natt. Ifall hon nu verkligen ville?
Jo, hon ville.

De voro ensamma i salen och det föreföll som
om de skulle vara ensamma i hela huset. Överallt
brann det ljus, och överallt var det tyst och tomt.
Tregrenaljusen brunno stilla men med rykande
vekar och gulrött sken. Farmor kastade än en
gång en trumpen blick på bordet och muttrade:
Ja, här ska vi väl inte bli ståendes.
Han tog henne under armen. Endera hade han
växt ett huvud eller hade hon krympt ett huvud
eller hade de gått halva vägen var. När han for,
voro de jämnhöga och nu var han huvudet högre.

Hon fick se upp och han fick se ned. Han strök
henne med fingerspetsarna över pannan.
Farmor, sa han, jag ska bekänna en sak. Det
var i alla fall farmors skuld att jag kom.
Nej, vad du säger! muttrade hon och tryckte
sin ömmande näsa mot hans rockärm. Jaså, det var
för min skull ändå? Är det inte, som du ljuger?
Det är inte, som jag ljuger. Jag hade egent­
ligen inte råd att resa. Sex veckor borta från
arbetet mitt under säsongen, det betyder mycket
pengar för mig. Och mor! Mor? Jag hade knappt
sett henne. Vad hade hon gjort för mig? Hon hade
givit mig en klen hälsa och litet vett och för resten
hade hon inte brytt sig om mig ett dyft, förrän
den dag, jag började skicka pengar till henne. Oss
emellan hade det inte varit annat än penningsaker.
Och jag är ju inte någon undergörare. Jag kunde
inte lägga händerna på henne och stilla hennes
plågor . Jag beslöt mig för att inte resa. Men då
kom jag att tänka på farmor.
Eller rättare, fortsatte han, stannade och släppte
hennes arm. Eller rättare – jag kom att tänka på
far. Det är för resten inte så sällan, jag tänker
på far. Jag tänker på, hur han låg där nere i
Davos och väntade att farmor skulle komma. Far­
mor hade sagt nej, men han väntade i alla fall. In
i det sista, sista dagen, hart när in i den sista tim­
men. Han hade fått för sig, att farmor ville över­
raska honom.
Gabriel? Gabriel! avbröt farmor, plötsligt och

häftigt, som om hon först nu förstått vem han
talade om. Menar du Gabriel?
Jo, han menade Gabriel. Och han fortsatte:
Och det rann för mig, att mor kunde inbilla
sig detsamma, om jag nekade att komma. Hon
kunde tro, att jag ämnade överraska henne. Ja,
jag vet inte; men när man ligger så där och har
sina dagar räknade, finner man det kanske orimligt
att folk tar hänsyn till annat, till kostnader och
resor och tvister och gammalt groll och all annan
smörja. Jag tänkte: hon ligger kanske och tittar
på dörren och för var gång låsvredet rör sig,
tror hon, att det är jag. Det stod jag inte ut med.
Det var omöjligt att gå och tänka på det dag efter
dag. Jag for. Så att egentligen var det farmor –
Så att egentligen var det farmor, upprepade
gumman och funderade. Det var en sak, hon inte
förstod. Hon sa:
Hur vet du det? Att Gabriel trodde, jag skulle
komma.
Å! skrek han till på sitt vanliga, överdrivet
slyngelaktiga sätt. Å! Å! Å! Nej, men farmor! Hur
jag fick veta det? För alla de gånger farfar och
jag talade om den saken!
Men det trodde hon inte. Jonathan! Han, som
aldrig talade med barnen. När skulle han ha gjort
det? Och varför? Till henne hade han aldrig sagt
ett ord. När? Varför? Hur skulle han bara ha
kommit sig för? Nej, det trodde hon inte. Hon
trodde att pojken ljög som vanligt.
Han sa:

Det är en historia för sig och låt oss inte tala
om den saken. Jag har bara den här kvällen på
mig och jag har knappt sett skymten av de andra.
Var håller de hus?
Ja, var håller de hus? upprepade farmor och
gick ut i förstugan. Hon gick från överraskning
till överraskning och från häpnad till häpnad.

I förstugan och nästan dold bakom berget av
koffertar satt herr Gawenstein på en pall. Den var
stor nog åt honom och han väntade tåligt med
hatten i hand och blicken i hattfodret. Nu steg
han upp och yttrade:
Fru Borck, det här är en familjefest och en
högtidlig dag och en glad tillställning. Så det skulle
aldrig falla mig in att stiga in och besvära. Utan
jag är en objuden gäst och sitter på kvasten, som
man säger. Men, fru Borck! Jag är affärsman. Jag
måste bevaka mina intressen, och innan jag det har
gjort, går jag inte. Nu ska jag ha klart besked.
Vill frun sälja gården eller ej ?
Kära hjärtanes, sa farmor och tog sig i örat.
Det är så besynnerligt alltsammans. Var jag inte
inne hos herr Gawenstein i morse?
Det var frun. Och frun sa, att hon skulle sälja
gården klockan tolv till häradshövding Björner
för trehundrafemtio tusen varav tvåhundrafemtio
kontant. Men det var ett skämt, grannar emellan.
Ty jag har bjudit frun fyrahundra tusen. Och
den, som är bjuden fyrahundra, säljer inte för tre­
hundrafemtio om han eljest är klok. Är frun klok?

De skyller mig för det, sa farmor.
Och jag säger: frun är dum. Om hon har sålt
gården till Björner. Men det har hon inte gjort.
Herr Gawenstein, sa farmor och tog sig i båda
öronen. Jag vet bara att jag har skrivit under
kontrakten och tagit emot köpeskillingen. Är går­
den ändå inte såld, så är det desto bättre för mig.
Låter det på det sättet, sa herr Gawenstein.
Då ber jag om ursäkt att jag stör, för då ämnar
jag störa.
Han drog av sig ytterrocken med livliga och
beslutsamma tag, hängde upp den. Han slätade
håret framför spegeln, satte kavajen till rätta över
skuldrorna, drog ned västen och drog upp byxorna
och under tiden sa han:
Fru Borck är gammal. Men frun har barn och
arvingar. Ene sonen är borgmästare och den andre
direktör och mågen är major. Jag tänker, att femtio
tusen mer eller mindre betyder något.
Och han bad ännu en gång om ursäkt och
gick genom gula rummet in i förmaket. I förbifarten
kallade han August, som skötte sina båda glas i
herrummet. I förmaket sutto mycket riktigt Axel
och Frida och de viskade redan. Gawenstein ställde
sig mitt under ljuskronan, stack två fingrar in mellan
västknapparna och väntade lugn och värdig, tills
familjen samlats och tagit plats. Då yttrade han:
Nu ska herrskapet få höra. Och döm sen, vem
som är dum. Jag har fått i kommission att köpa
den Borckska gården. Enligt min huvudmans in­
struktioner skulle jag bjuda trehundra tusen men

hade rätt att gå hur högt som helst, praktiskt taget.
Femhundra var maximum och det kan hända, att
min huvudman inte ens stannat vid det. Han ville ha
gården. Å andra sidan höll han mig i strama tyglar,
så att säga, med provisionen. Jag kan gott yppa
villkoren. Köpte jag för trehundra eller däromkring
skulle provisionen utgå med tio procent; alltså
trettiotusen cirka. Köpte jag för fyrahundra eller
där omkring, skulle jag bara få sex procent, och
köpte jag för fem, skulle jag få fyra. Där ser ni!
Jag måste göra mitt bästa. Jag sprang här varenda
dag och ibland två gånger om dan och plottra
på och la till, en hundralapp då och en hundra­
lapp då. Gjorde jag inte det, fru Borck?
Farmor svarade med en tung suck.
Och hon körde ut mig och lät Axelsson köra
ut mig och pigan. Och varför, mitt herrskap, var­
för körde hon ut mig? Det ska jag säga sen.
Men en dag fick jag nys om att Björner bjudit
trehundrafemtio. Då blev jag rädd. Dräper du
inte gumman nu, sa jag till mig själv, så blir
du utan. Och jag bjöd fyra i ett bud. Fyrahundra
tusen, mitt herrskap! Men hon sålde till Björner.
Hon sålde för trehundrafemtio! Är den klok? Men
nu ska jag säga herrskapet, varför hon körde ut
mig. Nu ska jag förklara alltsammans. Hon tål
mig inte!
Han tog ett steg mot farmor och pekade på
henne med hela handen och alla fem fingrarna,
som voro korta och tjocka och fulla med juveler
och vårtor.

Fru Borck tål mig inte. Och nu ska jag för­
klara varför. Den där gången då det här hände,
som vi alla veta, att en fönsterruta klingade, ping,
pang! och vissa saker försvunno, nåväl! Då sa
jag henne: Fru Borck, var lagom sträng mot
pojken! Hade jag varit i hans kläder, så hade
jag stulit och mördat och rymt för länge sen.
Det sa jag, för jag hade givit akt på pojken, och
jag hade sett, hur hon behandlade honom. Men
sen dess tål hon mig inte. Herrn är dum sa hon. Nu
säger jag: Frun är dum, frun är dum!
Ty, mitt herrskap, låt vara, att hon inte tål mig.
Det är hennes sak. Men betänk! Här står herr
Björner, som hon tål, och bjuder henne trehundra­
femtio; och här står herr Gawenstein, som hon inte
tål, och bjuder fyrahundra – Vad gör då en
klok människa? Nej, hon är inte klok.
Va fan! skrek plötsligt August. Va fan står
han och säger om mor? I mors eget hus!
Tyst! befallde Axel.
Farmor sa:
Å, kära hjärtanes nån!
Hon hade inte hört på. Hon hade hela tiden
suttit och tänkt på Sanna-Borck, ty juden var liten
och rund som han och hade ulligt grått hår och
bruna, klotrunda ögon, och han skrek och gesti­
kulerade som han. Och då man är trött, falla
tankarna samman i en hög och minnena draga
fram över ödsligheten. Men hon mornade sig
och sa:
Jaså, vi är där nu igen, kära Gawenstein. Nog

vet jag, att han kan bjuda, men jag vet inte, att
han kan betala. Pengar har han inte och krediten
är klen.
Herr Gawenstein brast i skratt.
Ha, ha, ha, skrek han. Det gläder mig att
höra, hur dum frun är. Jag har sagt henne, att
min huvudman går in på vilka betalningsvillkor
som helst. Men hon tror mig inte. Varför? Har
jag lurat någon? Aldrig i hela mitt liv! Hon tror
mig inte, därför att hon bara tror på sig själv.
Hon har lurat så många bönder i sin dar, att
hon inte vågar tro en ärlig man på hans ord.
Kontant! Hon skulle ha fått kontant! Jag har
sagt: Frun blir överraskad, när hon får höra, vem
som är min huvudman. Vi ville bereda henne
en överraskning och bums trodde hon, att vi
ville lura henne. Var så god, fru Borck! Titta!
Där står min huvudman. Var så god!
Och han pekade på Nathan, som hastigt reste
sig, ryckig och nervös, blinkande och besvärad.
Ja, sa han, jag hade verkligen tänkt köpa går­
den. Jag tyckte att den inte borde gå ur släkten.
Och jag tyckte, att farmor inte borde flytta. Det
var kanske dumt att jag använde Gawenstein som
mellanhand, men jag ville inte synas. Och jag
hade gett honom instruktioner att gå hur högt
som helst inom rimlighetens gränser. Det var ju
synd, att det inte blev någon affär av.
Det må jag säga, sa borgmästarn, det var för­
vånande.

Ja, men det ante mig, sa Frida. Det ante mig så
fort jag fick se Nathan.
Hon gav honom en vänlig och beundrande blick,
som besvärade honom. Han trampade av och an och
skälvde i hela kroppen och han rodnade och blin­
kade och stammade.
Jag hoppas, sa han, jag hoppas, att farmor inte
misstycker. Det var en tanke som flög för mig. Att
farmor inte borde flytta. Jag tyckte att jag ville
veta, var jag hade farmor. Men jag borde ha valt
ett annat ombud. Jag visste inte att Gawenstein
sårat farmor den där gången –
För allan del! sa farmor och strök sig om näsan.
För allan del! Jag är inte så lättstött och det där
hade jag rakt glömt. Men nog prisar jag den
Allsmäktige för mitt klara förstånd! Att jag sålde
till Björner. För det säger jag! Att var ombudet
klent, så var köparen sämre. Jaså, Nathan. Jaja,
käringen är gammal och fattig och kan behöva lite
hjälp. Du kan ju ge mig åttahundratjugu riks­
daler i hjälp till flyttningen.
Där slog hon honom, fast på ett fint sätt, ty
ingen i rummet mer än hon och han visste,
vad åttahundratjugu riksdaler betydde. Det var
eljest på öret den summa, han stulit ur farmors
chiffonjé. Och hon såg att han förstod och begrep;
han blinkade och nickade och smålog och hon
smålog tillbaka och nickade. Det var betalt för gam­
mal ost, varken mer eller mindre. Men Nathan sa:
I alla fall tycker jag inte, att farmor borde flytta.

Jag har redan varit uppe hos Björner, och jag
tror nog, att vi blir ense om priset.
Va fan! skrek August. Köper du gården?
Herr Gawenstein skrek:
Och jag då? Och provisionen? Ska jag förlora
mina trettio tusen? Mina tjugufyra tusen? Mina
tjugu tusen? Därför att frun är dum!
Nathan sa:
Jag kan ju inte betala herr Gawenstein provision
för ingenting. För resten angår det mig inte. Det är
mycket värre att Björner ska stoppa sjuttiofem eller
hundra tusen i fickan. Som farmor borde ha fått.
Onekligen! bekräftade borgmästaren.
Herr Gawenstein betänkte sig och insåg, att han
ingenting hade att vinna. Han bugade avmätt åt
höger och vänster och bad om ursäkt. Men i det
han gick, gav han dem en gliring, sägande:
Jojo, det är tacksamt att vara fin! Det lönar sig,
det lönar sig!
De hörde honom dra på sig ytterrocken, stampa
sig in i galoscherna, öppna porten och stänga
den med en hård smäll.
Borgmästarn sa:
Det var onekligen skada –
Sen sa de ingenting förrän farmor plötsligt reste
sig och utbrast: Nej, nu vill jag ha mat!
Och hon sa:
Det är märkliga saker en får höra. Men vi ska väl
ha lite kvällsvard i alla fall. Och sen går jag och
lägger mig, för jag är trött.
Stackare hon!

Hon gick ut i köket för att ställa om maten.
Där grät Emma, där stod Lova lutad över henne
och försökte trösta, där hade Sunesson staplat upp
alla paketen i en hög på bordet. Där satt vidare
tiggegubben och tuggade och i kökskammaren satt
Axelsson.
Vad är det nu då? undrade farmor.
Jo, sa tant Lova, hon gråter, därför att Nathan
inte hälsade på henne.
Han kände väl inte igen henne, sa farmor.
Då flög håken själv i pigan. Hon gick emot
farmor med röda ögon och gråtvriden mun.
Nu får frun ångra sig, sa hon. Nu får frun
ångra, att frun slog ihjäl hunden och dränkte katten!
Farmor sa:
Riktigt slug har du aldrig varit, och jag vet
just inte varför du skulle bli klok i kväll.
Men frun är väl klok? frågade pigan och såg
listig ut.
De skyller mig för det, svarade farmor.
Då vände Emma sig till Sunesson.
Brukspatron, sa hon, det frågas om det är klokt
att låta hundstackarn leva i tio år och sen slakta
honom som ett oskäligt kreatur?
Jaså, han var inte det då? sa farmor och små­
skrattade. Och hon blinkade åt Sunesson och Lova.
O je! skrek pigan. Hon talade fortfarande till
Sunesson och vände farmor ryggen.
Brukspatron, sa hon, det frågas, varför hunden
skulle dö på dagen en vecka innan Nathan kom?
Det frågas. För det är klart, att så mycket som

han tyckte om den hunden, så skulle han sakna
honom. För det finns folk, som har hjärta, och de
kan tycka om en hund och en katt eller vad som
helst. Men folk, som inte har hjärta, kan inte tycka
om någonting.
Emma, sa farmor, tag dig om näsan och sansa
dig! Hur kunde jag veta, att Nathan skulle komma?
O je! skrek pigan. Alltjämt vänd mot Sunesson
fortsatte hon:
För det är klart, brukspatron, att vi pysslade om
hunden för Nathans skull och inte för annat. I
tio år gick vi här med hunden och katten, och det
var som om hela huset funnits till bara för kräkens
skull. För efter att som det var Nathans hund,
så gjorde vi det och inte för annat. Och det var
ett bevis, att vi tänkte på honom för jämnan.
Och när direktörn kom med sin fiol för att ta
kål på honom, så släppte vi ut honom och lät
honom springa och tog emot honom om kvällen
och tvättade honom med ljummet vatten och svepte
honom i filtar. Och det var ändå frun själv som
ljumma mjölken åt honom. Och det var för Nathans
skull. Men si! När Nathan kom, då skulle hunden
dö. För si, det fick inte synas! Det fick inte synas,
att vi gått och tänkt på Nathan. Nej, si det fick
det inte! Och den ska vara slug?
Hon vände sig om och betraktade farmor och
skakade på huvudet. Hon sa:
Nog för att det är synd om frun. Men det frågas:
kan frun tala om för Nathan, att vi gått och väntat

på honom? En frågar inte om frun vill. Det vet
en nog. Utan en frågar, om frun kan?
Och hon fortsatte:
Jaså, frun säger, att hunden var ett oskäligt
djur? Men vad är frun då? För skillnaden ska ju
vara, att djuren inte kan tala. Men vad kan frun
då? Kan frun tala om, att hon gått och storknat
i tio år? Nej. Hon kan bara slå ihjäl en hund­
stackare, så att ingen ska få nys om, att hon gått
här och storknat.
De stodo mitt emot varandra och nu satte de
händerna i sidorna och sträckte på halsarna som
två stridstuppar och borrade blick i blick. Det var
det vanliga sättet att avgöra en tvist och som vanligt
segrade farmor med sina stora, ljusa, bondska ögon,
klara och kalla som två glaskulor.
Emma vände sig bort och farmor sa:
Nu sansar du dig. För tänk om jag blir ond?
Hur går det då?
Härpå började hon tala om kvällsmaten och
gav order. Hon tittade efter i skafferiet; där fanns
mycket att ta av och hon knusslade inte. De slogo
sina kloka huvuden ihop och gingo genom hela
listan på Nathans favoriträtter. Och när de be­
stämt sig för åtta assietter, fem kalla och tre varma,
samt tre varma rätter och en kall, tyckte Emma,
att det kunde vara nog. Men farmor tyckte inte, att
det var nog utan fortsatte. Du är tokig! sa Lova.
Du är förryckt! sa Sunesson. Men farmor kände
sig varm om magen och lätt om hjärtat och hon

fortsatte tills hon fått ihop fjorton assietter och fem
rätter och en efterrätt. Då myste hon och sa:
Det kan också vara ett sätt att önska välkommen.
O je! pep pigan och hon muttrade:
Ja, si frun är så klok, så det är underligt.
Men farmor gick nöjd och trygg bort till bordet,
där tiggegubben satt.
Hur kan han må då? frågade hon, och klappade
honom på axeln. Gubben som hört de fjorton
assietterna och de fem rätterna beställas och be­
skrivas, satt där hopsjunken i en slö och dåsig
njutning och menade, att man kunde icke må annat
än gott i det huset.
Ja, ja, kära Grundholm, suckade farmor.
Då var pigan framme.
Frun! sa hon. Tycker frun att Grundholm är sig
lik i kväll?
Hon stod bakom ryggen på farmor, och då hon
frågat, vände hon sig mot Sunesson och Lova, knep
ihop ögonen och lade ett finger tvärs över den
hopdragna, rynkiga munnen.
Farmor tittade på gubben; jo, han var sig lik.
Så att frun ser inte någon skillnad? Utan frun
tycker, att Grundholm är sig alldeles lik?
Har han varit sjuk? undrade farmor. I detsamma
trädde Axelsson ut ur kökskammaren och ställde
sig vid bordet, rak upp och ned som vanligt. De
grå ögonbrynen hängde halvvägs ned över ögonen
så att blicken glödde som en liten gnista i aska.
Frun, sa han. Frun vet väl lika bra som jag,

att Grundholm är död. Frun kallar honom Grund­
holm bara för ro skull.
Farmor såg på Axelsson, och hon vände sig lång­
samt om och såg på de andra. Hon skakade på
huvudet och mumlade:
Nej, kära nån! Jag tror inte att ni är sluga någon
av er.

I salen hade grenljusen tappat sina grenar. De
liknade ackurat vanliga halvbrända ljus och det var
ingenting jullikt med dem. Farmor släckte dem.
Det var inte lönt att leka jul mitt i fastan. Högtidlig­
heten hade flugit sin kos; kvällen var en kväll
bland kvällar. Vår Herre hade gjort sitt bästa. Han
hade smällt till med femton graders kyla och en
vind, som tjöt kring knutarna och allt annat efter
herr Gawensteins beskrivning. Men han hade fuskat
med syndaren. Han hade skickat en herre i
två pälsar, en herre med ett berg av koffer­
tar, en herre, som köpte gårdar. Det tyckte
farmor var olustigt. Hon kunde inte precis
sätta sig ned och sörja över, att pojken var väl­
klädd och snygg, bärgad och burgen. Lika fullt
var det ledsamt. Ty i en punkt hade den där
Emma rätt: hon kunde inte ta honom i famn och
hålla honom framför sig och säga: Jag har varit
ond på dig i tio år och nu har du kommit hem
och nu är jag inte längre ond på dig. Du har
varit en lymmel, men jag vill hoppas att du bättrat
dig. Och jag har förlåtit dig. Det kunde hon inte
säga. En herre i två pälsar behöver varken för­

låtelse eller skjortor och strumpor, skor och av­
lagda kläder. En herre, som bjuder vad som helst
för en gård, bryr sig inte stort om en silverdosa
med tiotusen riksdaler. Det var det sorgliga.
Farmor stod i mörkret och fingrade på paketet,
det enda som lämnats kvar. Hon hörde barnen
prata i förstugan. De talade med söta tonfall, tyckte
hon, krystat och äckligt. De hade varit som sill­
lake förut, beska och fräna. Hon hade givit dem
stora pengar och de hade tackat som om det varit
just ingenting och en naturlig sak. Men nu var
det honung! Nu kunde de fjäsa! Nu drog Axel
sina gamla kvickheter, som dragits till nötning!
Nu kunde Frida se ut som en liten flicka, alldeles
häpen och storknande av förvåning och beundran.
Och August surrade och brummade och snöt sig
rörd. De klungade sig samman kring Nathan,
klibbiga av välvilja. Farmor sa:
Borckar!
Och hon tänkte:
Jag går och lägger mig. Det lär ingen märka.
Och när de märker det och kommer för att säga
godnatt, så har jag läst min aftonbön. Vad bryr
jag mig om Nathan? Kan han skrävla så kan jag
snarka.
Men just som hon det tänkte, tänkte hon någon­
ting annat. Och den andra tanken trängde ut den
första och alla andra tankar eller lyste bland dem
som fullmånen bland stjärnor. Hon tänkte:
Han ljuger! Gud ske pris, men det är lögn allt­
sammans. Att jag inte tänkte på det med detsamma!

Hur skulle han ha kunnat bli rik på några år?
Nå, det ska vi snart pröva!
Hon tog paketet med silverdosan, som innehöll
sedlarna, och stoppade den under förklädet. Hon
kände sig plötsligt riktigt nyter igen, varm om
magen och lätt om hjärtat. Kors, vad jag var
dum, sa hon för sig själv. Skulle pojkstackarn ha
gått från sina vanor? Nej, tänk att han lurade mig
med sina pälsar och koffertar. Tro, var han har
stulit dem? Nej, tänk att han lurade mig, men det
känner jag igen! Det är de gamla tagen!
Och hon småskrattade men blev åter allvarsam
och mumlade:
Stackars pojke, stackars pojke!

Barsk och butter, nyter och nöjd klev hon ut i
förstugan. Näsan pekade halvvägs mot taket och
förklädet var mer högvälvt än vanligt, eftersom hon
höll dosan med pengarna tryckt mot magen. I
förstugan fanns inte ett liv, men tapetdörren stod
öppen och hon hörde dem viska där inne. Hon
ropade:
Barn! Jaså, ni har ställt er i skamvrån. Det tör
väl inte vara oförtjänt, eftersom ni, krupit dit av
er själva.
De tystnade tvärt, och efter ett ögonblick kommo
de ut, kisande mot ljuset. Först August med
klumpiga, lite knäsvaga steg, kutig rygg och tungt
hängande armar. Så Axel med huvudet på sned,
läpparna insugna och kindmusklerna i knutar som

om han sugit på någonting beskt. Så Frida med
halvöppen, gråtslapp mun. Sist Nathan.
Vad tisslar ni om? frågade farmor. Och hon
tog på sig en gruvligt barsk min och sa:
Kan det vara, att du har ljugit nu igen, Nathan?
Eftersom du står i skamvrån.
Axel sa:
Kära mor, skämta inte. Vi ha talat om Gabriel.
Om Gabriel? upprepade farmor. Behöver ni gå
in i skamvrån för att tala om Gabriel?
August, på tröskeln till rummet med de båda
glasen, vände sig plötsligt om.
Ånej, mor, inte vi. Inte vi! Vi behöver inte stå
i skamvrån, när det talas om Gabriel.

Ja, den skamvrån! sa borgmästarn och stängde
tapetdörren. För alla de gånger jag stått bakom
den här dörren och lyssnat efter fars steg. Han
gick så tyst och lätt som en pojke. Tripp, tripp,
tripp. Så stannade han och lyssnade. Om mor
fanns i närheten.
Frida sa:
Egentligen var det ju dumt av far att släppa
ut oss. Jag minns, att jag brukade springa upp
på vind och gömma mig under en gammal tvätt­
balja. Jag kunde aldrig hitta på något annat göm­
ställe. Jag kröp ihop så gott jag kunde, men jag
hade så långa ben. Och mor tog mig i foten och
drog ut mig. Hu, vad det var kusligt.
Å, fy fan! sa August.

På min tid, sa Nathan och började stamma av
iver. På min tid var det inte alls så. Å, å! Nej, tro
aldrig det, att farfar skulle ha vågat släppa ut mig.
Men jag minns mycket väl, hur han kom trippande.
Och hur han stannade och lyssnade. Men så glän­
tade han bara på dörren och stack in något gott.
Och ibland smet han in och satt hos mig.
Satt hos dig? upprepade farmor och gapade.
Nathan kröp ihop, sköt upp axlarna ända till
öronen, knäppte händerna hårt under hakan, blun­
dade. Och stack ut tungspetsen. August brast i
skratt. Men Nathan sprang fram mot farmor med
öppen famn.
Å, käraste, förlåt! bad han, för all del förlåt! Det
var slyngelaktigt, men jag kunde inte låta bli. Se,
jag brukade göra så där, när farmor gick genom
förstugan och farfar och jag sutto där inne på låren
och pratade och hade riktigt trevligt. Det var ju
kolsvart, så jag kan ingenting säga med säkerhet,
men jag skulle nästan tro, att farfar också räckte
ut tungan.
Nu brusto alla tre barnen i skratt, men farmor sa:
Jonathan? Tänk, det visste jag inte.
Kära mor, inföll Frida. Jag undrar, vad du
egentligen visste.
Mor! brummade August. Mor visste ingenting om
oss. Mor visste ju inte ens, att Gabriel hade lungsot.
Plötsligt stod Nathan tätt intill henne. Han tog
henne helt lätt i armen och skakade henne helt
litet, ungefär som ett barn gör, då det ska be om
någonting.

Farmor! viskade han med sin ivriga, ojämna röst.
Farmor, får jag fråga om någonting? Men farmor
måste lova, att inte bli ond!
Hon nickade; han sa:
När far skrev och bad farmor komma till sig –
visste farmor då, att han var så nära döden?
Hon togteg och han upprepade:
Visste farmor?
Hon svarade, långsamt och eftertänksamt:
Vet du, kära barn, jag vet verkligen inte, om
jag visste.
Han släppte henne och gjorde helt om, ryckte
på axlarna och sa alldeles högt till de andra:
Det var det jag sa. Och det var det, farfar trodde.
Hon gjorde det med berått mod. Hon vägrade,
fastän hon visste.
Han tog Axel under armen och de gingo in i
förmaket. August och Frida följde dem. De började
prata om annat, de talade ivrigt och snart var
det någon som skrattade. Farmor hade inte lika
lätt att komma från ämnet. Hon tyckte, att hon
borde försvara sig eftersom hon kunde försvara sig.
Hon gav sig god tid att fundera, och hon tänkte
sig för och såg sig om. Men när hon kom in till
de andra och började tala om Gabriel, ropade de
med en mun:
Ånej, kära mor, för all del! Låt nu det där vara
gömt och glömt! Inte ska mor stå här och rätt­
färdiga sig! Det är ju ingen, som anklagat mor.
Borgmästarn skrattade och ropade:
Qui s’excuse s’accuse!

Det kan vara, sa farmor, för det begriper jag
inte. Men vad Gabriel beträffar, så kan jag för­
klara alltsammans. Att det inte var riktigt helt
oss emellan, det vet ni. Och det berodde på affä­
rerna –
Affärerna! skrek Nathan i falsett. Å, å, å! Nej,
men farmor! Det var det värsta jag hört! Börjar
nu farmor narras? Är det för att inte såra mina
känslor? Ack, nog vet jag och nog vet ni andra
och nog vet hela stan, att jag i min oskuld var
skuld till brytningen mellan farmor och far!
Var du det? sa farmor.
Och Nathan fortsatte:
Det är ju självklart! Far var envis och ville ha mig
hos sig och farmor var också envis och tyckte inte
om, att ha en bortbyting i gården. Undra på det!
Folk skulle förvåna sig och fråga, var den hade
kommit ifrån. Det var ingen heder med att ha mig
i Borckska gården. Den saken förklarar sig själv,
kära farmor.
Gör den det? sa farmor. Hon ställde ifrån sig
dosan och tog sig i öronen. Hon sa:
Var det på det sättet? Tänk, det minns jag inte.
Kära mor, inföll Frida, jag undrar, vad du egent­
ligen minns?
Det är vanskligt med minnet. Att däruppå fota
sin dom och vissheten om sin rättfärdighet, det
är mycket vanskligt. Man minns en siffra, en
anekdot, en bild. Men man minns icke en handling,
den är för invecklad. Man vet icke, vad som sker,
och följaktligen kan man icke heller minnas. Än

mindre känner man handlingens orsaker och förkla­
ring. I tjugu år vandrar man omkring stödjande sig
mot ett präktigt och gott minne, alldeles som stav­
karlen mot sin stav. Så möter man någon, som
också minns. Men han minns annorlunda, helt och
hållet annorlunda. Det är sorgligt och det är under­
ligt. Det rubbar inte tron men det rubbar förtröstan,
det stör glädjen och tryggheten. Man borde vara
ensam i världen. Farmor sa:
Jag har nu alltid trott, att det var jag som tog
Nathan till gården. Och att både Gabriel och
Jonathan voro emot.
Å! Å! Å! utbrast Nathan och det lät som då
en hund tjuter. Nej, men farmor! Hur kan det
vara sant? Farfar har ju själv berättat, att han måste
be för mig. Och mor har berättat, att det var farfar,
som stod på vår sida. Farmor kunde inte tåla oss:
farmor slog mor med en rotting. Är det inte heller
sant? Då skulle farfar ha ljugit. Och mor skulle
ha ljugit på sin dödsbädd. Nej, men farmor!
Det är hemskt att beslå de döda med lögn, det
är bättre att tiga. Axel sa:
Låt oss inte tvista. Vår käre Nathan har kanske
inte så många ljusa minnen från sin barndom. Om
han nu har ett vackert minne av sin far och sin
farfar, så kan han ju få behålla det. Inte sant?
Jo visst, medgav farmor. Men hon funderade i
alla fall och hon satte sig och tog sig om näsan.
Ser ni, barn, sa hon slutligen lugnt och
tryggt, ty nu tyckte hon, att hon funnit något,
som kunde jämna svårigheterna. Jag har nog

inte alltid haft det så lätt här i huset Jag har
just aldrig talat om det, för jag har varken haft
lust eller tid. Men det skadar inte att det sägs till
sist. Se det var släkten, som gjorde det svårt för
mig. Det fanns så många fina fruntimmer i släk­
ten. Det var Amelie och Emelie med sin lärdom
och grevinnan med sina finesser och Regina och
Rosalie och Hanna på Sanna och Hanna på Jo­
hannisberg. Jag kom från ett soldattorp, jag. Och
jag hade varit i tjänst hos gamla Grundholm och
jag hade ändå varit förlovad med en av hans arbe­
tare. Och det var ju inte fint. Så jag fick väl se
mig för att det inte kom någon skam över släkten
från mitt håll. Och var jag betänksam mot Nathan,
så var det nog för de många fina fruntimrens skull.

Då förnam hon en röst bakom sig; hon kände
den så innerligt väl, fast hon inte hört den på de
sista tjugu eller trettio åren. Det kunde vara Amelies
röst eller Reginas, Emelies eller Rosalies; det var
i alla händelser en Borckröst. Den sa:
Låter det på det sättet? Då tror jag nog, att jag
tar bladet från munnen. Själv tål jag mycket väl
en förolämpning, men jag tycker inte om, att du
beljuger mina döda. Vi tog emot dig som en prin­
sessa, det gjorde vi. Vi tyckte om dig, för att du
var okonstlad och präktig. Vi tyckte att du var
en riktig skatt. Och då ni hade svårt att sätta bo,
gjorde vi allt vad vi kunde för att hjälpa er. Vi
släpade hit våra fattiga tillhörigheter och de finnas
här ännu, om inte annorstädes så i skamvrån eller

pigkammaren. Vi fingo inte mycket tack för det
och vi begärde inte tack, men varför ska du ljuga
på oss? Vi hade inte så lite besvär för din skull.
Det fanns folk, som talade illa om dig, och det tålde
vi inte. Jag kunde räkna upp många tvister och
många brytningar med gamla vänner, som skedde
för din skull. Och vi gjorde vad vi kunde för att
andra människor också skulle vara vänliga mot
dig. Men det var inte vårt fel, att du blev hög­
färdig och tillgjord. Släkten var inte finare än att
du passade för släkten som vanten för handen.
Men du måtte ha trott att en fattig spannmåls­
handlare var högre än en biskop. Du gjorde dig
så löjlig, så vi måste gå bakgator för att slippa
att skämmas. Det var ju inte händer med dig
och din högfärd. Hur kom du inte till skolan den
där gången utspökad, så att vi höll på att krypa
under bänken. Och du gav dig till att slå läraren!
Du trodde, att du kunde behandla honom som du
behandlade dina pigor och dina drängar, dina barn
och din man. Men vi fick löpa ur hus och i hus
och hitta på ursäkter. Och så skyller du oss för
högfärd! Det fanns en tid, då du knappt vålade
dig till att hälsa på oss på gatan. Och du ska haft
så fina middagar, att inte ens din man fick sitta till
bords. Nej, när du skyller oss för högfärd, går
skam på torra land. Då jag fattig människa i all
ödmjukhet kom med min salig brors kläder, därför
att jag trodde att Nathan var fattig och utblottad,
då säger du: Lova ska få någonting annat i stället.
Vad kan du ge mig i stället? Jag har min torra

brödkant, jag reder mig med den och behöver inte
något sovel. Det lilla jag gav, det gav jag med
gott hjärta. Har du något, som du kan ge mig med
gott hjärta?
Där fick jag, sa farmor. Och hon tillade:
Det är värre än om jag stode inför domstol.
De andra sa ingenting. Nathan gick fram till tant
Lova. Farmor sneglade över axeln och såg att han
klappade hennes händer och strök henne över kin­
den. Slutligen såg hon, att han kysste henne på
axeln. Det var Nathans särskilda kyss och farmor
hade väntat på den. Men för egen räkning.
Hon sa:
Det var rart, vad ni smeks.
Lova svarade:
Vi smeks inte. Jag tycker inte om att smeka
andras barn, isynnerhet inte sen de blivit vuxna.
Och hon skrattade ett litet kort och hackigt
skratt, just som en skata.
Nej, jag aktar mig nog. Det kunde gå för mig,
som det gick för Agnes, den där gången.
Vilken gång? undrade farmor.
Ja, det var kanske flera gånger, svarade Lova,
fast jag bara hört talas om en. Då Sannapojken bad
om hjälp för sig och sin far och gården. Agnes var
så ytterst vänlig och smeksam mot honom, men det
var ju inte det, han hade bett om, stackars pojke.
Och det berättas om ett vinglas, som Agnes ska
ha slagit sönder i förargelsen.
Nej, men farmor! skrek Nathan och kiknade och
kippade av skratt. Nej, men farmor då!

Gumman rodnade. Hon sa:
Det har jag glömt.
Kära mor, inföll Frida, jag undrar, vad du inte
har glömt?
Farmor kände sig stukad. Inte därför att de
gjorde narr av henne och anklagade henne; det
betydde ingenting. Men de förbryllade henne genom
att tumma på hennes minnen. De flyttade om saker
och ting, som i åratal stått på sina bestämda platser
och i sina orubbliga ställningar. Ingenting tycktes
vara orubbligt längre och det förbryllade henne.
Hon gav inte tappt i alla fall. Hon hade någonting
i bakfickan, som man plär säga. Fast det egentligen
inte låg i bakfickan utan på bordet bredvid henne.
Nu tog hon det åter till sig och la det i knät. Det
var ett paket och i paketet en silverdosa och i
dosan sedlar, tio tusen riksdaler. Det var varken
mycket eller litet men det var pengar. Farmor vände
på paketet och såg på det och sa:
Det kan nog hända, att Borckarna var snälla
människor i grund och botten. Fruntimren också
för den delen, fast jag tror, vad jag tror om den
saken. Men att jag blev så hatad, som jag blev, det
berodde nog inte på högfärden, som Lova säger.
Utan det berodde på, att jag måste ta hand om
förståndet. Det var ett vingleri i släkten och ett
skriveri och ett borgande till höger och vänster utan
all ända. Jag såg ju med detsamma, att det måste
redas upp. För hade den ene stupat, så hade hela
bunten stått på huvut. Och det gick ju inte an.
Helst man kunde vänta sig litet av varje med deras

ovåliga slöseri. Och eftersom Jonathan inte mäk­
tade göra sig kvitt anhanget, så blev det min sak
att reda upp affärerna.
Då började August böla! Han vandrade först
ett slag kring divanbordet och kring småborden,
ateniennerna och piedestalerna, och det var ett
under att han kom fram utan olycka. Han gick
in till sina båda glas i herrummet, drack ur det
ena och söp ur det andra. Och han återvände.
Men hela tiden bölade han; det var varken skratt
eller gråt eller ord eller skrik utan snarast ett sakta
och varligt råmande.
Vad går det åt dig? frågade farmor, fast hon
mycket väl visste, vad som gick åt honom. Han
stannade framför henne och skrek:
Affärerna! Ska mor förstöra kvällen för mig? Har
jag inte nog av affärerna både dagar och nätter?
Affärerna! Som mor har rett upp! Jo, jag tackar jag!
Seså, seså, manade Frida. Och Axel sa:
Det kan ju bli bra ännu, kära bror. Men det
är en sak, jag skulle vilja veta: Varför fick inte far
sköta affärerna.
Därför att han inte dög till det, svarade farmor.
Och mor då? skrek August. Dög mor? Nu ger
mor mig åttio tusen och begär att jag ska klara
dem med det. Det är ju enfaldigt!
För guds skull, avbröt Sunesson, låt oss ta det
gemytligt!
Han slöt August i famn och dunkade honom i
ryggen på äkta Borckskt maner.
Det är ju en glad och angenäm afton, sa han,

nästan som förr då Borckarna samlades kring lilla
svägerskans bord. Varför ska vi ta saker och ting
så förbaskat allvarligt? Se på mig! Jag har stått på
huvut två gånger och jag har inte fått svindel för
det. Lilla svägerskan är välment, men hon under­
skattar oss Borckar. Vi hade vårt lilla system och
det var inte så dumt. Och det var enkelt. Vi höll
ihop, det var hela systemet. Vi voro många fa­
miljer och våra hustrur eller män hade ju sina släk­
tingar, så det blev en skrälldus med människor i
olika ställningar. Somliga voro lantbrukare eller
bruksägare, andra voro köpmän, andra ämbetsmän,
och vi höllo hop. Är det goår, sitter lantbrukaren
med fulla lador men det gäller att få pris. Då är
det gott att stå väl med spannmålshandlarn. Blir det
missväxt, blir det pris ändå och köpmannen kan
ta grov förtjänst. Men han kan också ge kredit åt
släkten. Om den håller ihop! Och så ha vi ämbets­
männen. Det är inte bara förgyllning! Det finns
så mycket som kan jämkas och tummas och läggas
till rätta. Om man håller ihop! Och det gjorde
vi, lilla svägerskan, det var vårt patent. Sanner­
ligen om vi voro några ljushuvuden! Jag tror inte
att släkten frambragt mer än en affärsman: Gabriel.
Men det gick bra i alla fall och det hade gått bra
i femtio år, innan lilla svägerskan kom till stan.
Och vill man ha ett tydligt bevis på, att systemet
var gott, så behöver man bara titta på Jonathan.
Tänk, så vi hjälpte honom! Vi hjälpte honom från
det vi var små, och vi hjälpte honom i skolan,
och vi hjälpte honom när han skulle etablera sig

och när han skulle sätta bo och när han skulle stå
på huvut. Och vi fick honom till en förmögen karl.
Inte förlorade vi någonting på det? Inte förrän
lilla svägerskan började skära av till höger och
vänster.
Men då blev ni pannkakor, sa farmor. Och den
ende, som inte blev pannkaka var Jonathan.
Mycket riktigt medgav Sunesson. Den äran ska
ingen förmena lilla svägerskan, att hon gjorde oss
till pannkakor. Vi voro gemytliga människor och
vi höllo ihop och anade inte, att vi fått en sån
sprängkil in i släkten. Men det hade vi och så
föllo vi som käglor. Det var till och med en av
oss, som bröt nacken.
Ska jag ha skuld för det också? undrade farmor.
Att Sanna-Borcken tog livet av sig? Det blir så
gott som mord, det.
Dråp! föreslog Sunesson och grinade gemytligt.
Men borgmästarn lindrade domen.
Vållande till annans död.
Och August tillfogade:
Utan förmildrande omständigheter.
Kära mor, inföll Frida, jag undrar just, vad du
inte är skuld till?

Och nu yttrade borgmästarn:
Jag aktar mig för att döma, därest icke tjänsten
tvingar mig. Och min kära mor skulle jag inte
ens vilja rannsaka. Men det finns någonting som
just min sonliga vördnad tvingar mig att forska i.
Det är min kära fars besynnerliga öde. Han var

ju i alla fall på sin tid en förmögen och ansedd
man och son till en förmögen och ansedd man.
Vidare hade han bildning snarare över än under
sitt stånd. Han var mycket korrekt i sitt uppträ­
dande och han var hövlig och älskvärd mot alla
människor. Hur kunde han då med åren bli den rent
ut sagt driftkucku, som han onekligen blev? Det
är ett underligt öde och det har pinat oss barn. Det
pinar oss alltjämt, kanske allra mest därför, att våra
barn i sin tur börjat undra över farfar. Lill-Axel
var ju en fem sex år, då han dog; han minns
honom ganska väl. Och han frågade mig en gång,
om farfar varit idiot.
Nå? sa farmor och höll andan. Nå?
Ja, vad ska jag svara? Säg själv, mor! Idiot var
han ju alldeles säkert inte, fast det kunde se konstigt
ut ibland. Men hur ska man då förklara saken?
Vill inte mor ge en förklaring? Det är väl i alla
fall bara mor, som kan förklara. Vad ska man
svara ?
Ååh, sa farmor, och det blev en suck i långmål.
Ty nu tyckte hon, att hon började förstå och be­
gripa. Å, kära nån, sa hon, det är väl bäst att du
skyller på mig. För vad ska det tjäna till, att barn­
barnen tänker bättre om mig, än jag är värd?
Svara du lugnt, att det är mitt fel. Jag vet ju, att
era ungar inte tycker bättre om mig, än vad mina
ungar gjorde. Så vad tjänar det till att hymla med
det?
Plötsligt kom August emot henne, knäande och

fumlande och famlande, som om han gått i mör­
ker. Han viskade:
Mor! Tänk, att nu skulle jag vilja säga mor nå­
gonting. Tänk, att det är något, som jag brukar
spela för mor, men nu skulle jag vilja säga det.
Mor är en stor råtta. Ja, ja, ja, ja, jag menar ingen­
ting illa! Bliv inte ond! För guds skull bliv inte
ond. Det är bara en liknelse. Det ligger i mors
natur. Fnatt, fnatt, fnatt, gnager mor. På allting.
På far. På mig. Fnatt, fnatt, fnatt! Mor kan inte
låta bli. Det blir ihåligt runt omkring men mor
blir stinn, som en stor råtta. Fnatt, fnatt, fnatt!
Mor kan inte låta bli.
Borgmästarn tog honom i skuldran och sköt
honom åt sidan. Å tyst du, sa han helt godmodigt,
tyst, gamle August! Du är ju full. Gå efter fiolen,
gamle gosse.
Fiolen, ja! mumlade August och gick till sina glas.
Borgmästarn fortfor:
Jag skulle vilja göra far full rättvisa och därför
måste jag be mor om en förklaring. Varför blev
han undanpetad och undanskuffad? Varför behand­
lades han som en springpojke på sitt kontor? Han
hade dock skött affären i flera år och skött den
bra. Jag har vittnen på det. Sunesson kan vittna.
Och jag har ett ännu starkare vittne: Gabriel. Vill
mor verkligen påstå, att far inte var karl att sköta
sin affär?
Farmor jakade utan betänkande.
Borgmästarn tvekade ett ögonblick; därpå sa
han:

Vill mor kanske påstå, att han var idiot?
Farmor nickade.
Frida reste sig och lämnade rummet. Farmor sa:
Tänker ni ta livet av mig?
Borgmästarn rynkade pannan; han tog en bok
och knackade sakta i bordet som om boken varit
en klubba och bordet ett domarebord.
Mor ska inte säga så där. Det är bara ett försök
att ställa oss i ofördelaktig dager. Det är ingen­
ting underligt i att vi vill ha svar på frågor, som
plågat oss under hela vår barndom. Mor har visst
ingen aning om, hur vi hade det?
Jag måtte inte ha haft det, sa farmor och stirrade
på honom med sina stora, ljusa, blanka ögon.
Det är mors ursäkt, om nu mor ska behöva nå­
gon ursäkt. Jag säger inte det, jag går inte till
rätta med mor. Men jag vill göra far rättvisa. Att
kalla honom idiot är alldeles orimligt. Men han
led utan tvivel av någon nervsjukdom. Det visste
alla människor, långt innan mor kom i huset. Det
skadade inte hans anseende och det hindrade
honom icke att sköta sin affär.
Tvärt om! inföll Sunesson. Jag vågar verkligen
säga: tvärt om. Folk tog hänsyn till hans sjuklighet.
De tyckte synd om honom. De beredde honom
mindre svårigheter, än vad de skulle ha gjort, om
han varit en kärnkarl. Människor är rätt gemytliga,
om man inte trampar dem på tårna. Men lilla
svägerskan har så besynnerliga föreställningar.
Borgmästarn fortsatte:
Hur som helst, jag har inte hört, att någon män­

niska begagnade sig av hans svaghet, innan mor
kom. Då börjades det. Och jag tror att det fort­
farande blott var en enda, som konsekvent ut­
nyttjade hans svaga sidor. Nämligen mor. Jag
gillar visst inte brors gemena liknelse, men det
ligger i alla fall någonting i den. Mor gnagde ut
honom, gjorde honom ihålig. Och han blev en
väderflöjel. Jag säger inte och jag tror inte, att
mor gjorde det med flit. Jag vet inte, om mor
någonsin hållit av honom –
Det var inte en fråga, men farmor svarade lugnt
och stillsamt: Nej, aldrig.
Borgmästarn hajade till och for med tungan
över den järngrå mustaschen. Han brummade nå­
gonting otydligt och fortsatte:
Nå, det är en sak mellan mor och far, som inte
angår oss barn. Vi vill bara ha klart för oss, hur
far blev sådan han blev. Tyvärr tror jag, att mor
måste bära ansvaret. Mor satte honom helt och
hållet ur spelet. Det var ju inte svårt att finna
förevändningar. Frågan är, om det verkligen var
nödvändigt att så där gnaga honom ur boet. Man
kan naturligtvis säga, att fars sjukdom utvecklade
sig av sig själv och så småningom gjorde honom
oduglig. Men det tror jag inte på. I varje fall var
hans oduglighet inte orsaken till mors uppträdande.
Ty mor uppträdde på samma sätt och försökte an­
vända samma metoder mot en annan person. Näm­
ligen Gabriel.
Gabriel? upprepade farmor och skakade på
huvudet.

Borgmästarn fortsatte:
Vi ska inte tala om alla de knep och konster,
som mor använde för att få Gabriel under sig.
Det lyckades inte och det må vara glömt. Det
räcker med att fastslå, att från den stund, Gabriel
visade sig vara karl för sin hatt, tålde mor honom
inte. Och när mor inte kunde få honom under
sig, så hämnades mor. Gick till och med så långt
i orimlig grymhet att mor vägrade komma till hans
dödsbädd. Och likväl vet jag, att mor höll av
honom. Mor höll mera av honom än av någon
annan på det här klotet. Med två undantag kanske:
Nathan och Lill-Axel. Vad mor lyckades göra av
Nathan, det vet vi. Och nu kanske mor förstår,
varför jag inte är så angelägen att ha Lill-Axel
i mors närhet?

Hon svarade icke, men hon öppnade munnen.
Hon böjde huvudet bakut och drog in andan. Och
hon började vagga av och an med huvudet och
med överkroppen; alltjämt drog hon in andan och
det lät, som då ett barn har strupsjuka och kämpar
med andnöden.
Det kan inte nekas, att de blevo gruvligt för­
skräckta. Nathans båda pekfingrar sköto upp i
vädret och han stod där som en leksakskines med
vitt porslinsansikte och rullande, konstgjorda ögon.
Sunesson viskade: För guds skull! Vad har ni gjort?
Vad har ni gjort? Lova rusade efter vatten. Borg­
mästarn tog sig om strupen och grimaserade.

August kom luffande från glasen men hängde sig
fast vid dörrposten. Och Frida skrek till i salen:
Mor!
Hon lugnade dem. Ögonen voro slutna och den
besynnerliga andhämtningen fortfor ännu några
sekunder. Men hon vinkade och tecknade, att de
skulle vara lugna, absolut lugna. Strax därpå tyst­
nade hon och hon suckade och rätade på sig. Hon
slog upp ögonen och såg sig omkring, med en
klar, nymornad blick.
Jaha, kära barn, började hon. Men tungan var
tjock i munnen och läpparna torra; hon måste
dricka. Hon smackade och slickade sig om munnen.
Jaha, kära barn, upprepade hon. Det var den
saken. Och den förklaringen. Vad det lider, blir allt
förklarat, som skrivet står. Men nog kan det se ut,
som om jag vore idioten och ingen annan. Ingenting
har jag reda på, varken om mig själv eller andra.
Ingenting vet jag och ingenting minns jag. Ingen­
ting mäktar jag säga och uttrycka efter ordning.
Då är jag väl idiot? Gud ske pris, att jag fött kloka
och rättfärdiga barn till världen. Men de släktar
kanske på far sin.
Hon tänkte sig om och funderade och bäst det
var, kände hon sig litet lättare om hjärtat. Hon
började småle; först helt svagt och försiktigt, lik­
som på prov. Men när hon märkte att det inte
gjorde ont någonstans, log hon riktigt och som hon
var van. Hon hade kommit att tänka på någonting
lustigt. Och hon sa:
Hör ni barn, har jag nånsin berättat, hur jag

lurade far med länsman? Min far vill säga. Jo, det
var så –
Och hon berättade den gamla historien om spar­
bössan, far och länsman. Den var inte från i går
och barnen hade hört den tio gånger så visst som
en. Men det gjorde ingenting. Kom sparbössan
fram, så betydde det att farmor var vid gott lynne
igen. Och de drogo sig närmare och sutto i en krets
omkring henne och lyssnade med så livliga miner
som möjligt. Hade ingen annan roligt, så hade
farmor roligt själv. Men när hon skrattat ut, sa hon,
plötsligt och oroligt:
Herre je, barn, ni förstår väl, att det inte var
illa ment? Ni tror väl aldrig, att jag ville ha gubb­
stackarn på fästning? Det kunde ju aldrig vara tal
om något olagligt, allra helst jag inte var myndig.
Och det förstod väl länsman bäst. Men han var en
sicken en den där länsman och han tyckte väl att
det var huvud på skaft på flickan. Så det roade
honom att hjälpa henne och sätta skräck i far.
Hon småskrattade igen och andades på finger­
topparna, som styvnat och blånat. Hon plirade
illmarigt mot barnen.
Ånej, sa hon, någon idiot har jag då inte varit.
Nej, det känns jag inte vid. Vad ni tar ifrån mig,
men mitt klara förstånd får ni allt lov att låta mig
behålla. Det kan hända att lynnet barkat i väg med
mig ibland, det nekar jag inte till. Men jag tror
nog, att förståndet slank med och tog sig snålskjuts,
tills det blev tider att sätta sig i sätet igen.

Hon berättade andra historier och så småningom
berättade hon hela sin historia. Inte i samman­
hang utan bitvis och huller om buller; anekdoter.
Och eftersom det var anekdoter blevo barnen verk­
ligen intresserade och eggade henne med frågor och
anmärkningar och skratt. Sunesson fick rätt; det
blev en gemytlig afton. Åtminstone för en stund.
Hon skildrade sina mellanhavanden med Borckar och
andra människor, vänner och fiender, mest fiender,
nästan bara fiender. Hon tog upp kampen med
dem på nytt, hon överlistade dem, näpste dem,
slog dem, dödade dem, begravde dem och triumfe­
rade. Det var trevligt. Litet emellan sa hon: Ånej,
inte kan jag klaga på förståndet. Och barnen mum­
lade: Mor har minsann haft huvut på skaft. Nu sågo
de saker och ting med hennes ögon, eftersom det
var hon som berättade. Och de beundrade henne.
Det är tusan ändå, tänkte de med vördnad och för­
våning, hur bra hon rett sig! Dock hade de hört
det mesta förut.
Men en sak hade de aldrig hört och aldrig anat.
Egentligen hade hon inte tänkt berätta det nu heller,
men det halkade ur henne, då hon skildrade sina
mångfaldiga strider med Grundholm. Axelsson!
Farmor hade varit förlovad med Axelsson! Det var
det underbaraste, de nånsin hade hört. I femtio
runda år hade dessa båda levat under samma tak
som matmor och dräng och så hade de en gång
i tiden varit förlovade! Det var underligt och inte
precis trevligt och nästan hemskt. Frida bad att
få se ringen. Farmor svarade kort och gott, att ville

hon se ringen, finge hon vända sig till Nathan.
Varför till mig, undrade Nathan. Farmor svarade:
Jag hade den liggande i chiffonjén och den kom
bort jämte mycket annat vid ett visst tillfälle.
Å! Å! jämrade sig Nathan. Det är ju förskräck­
ligt. Axelssons ring! Hur ska jag kunna ersätta den?
Jaså, du kan inte det? sa farmor och plirade.
Men när han alltjämt åbäkade sig, blev hon för­
argad och befallde honom att sätta sig. Ringen var
en guldskålla, knappt värd tio riksdaler och ingen­
ting att tala om. Och hon fortsatte att berätta.
Nathan åter fortsatte att grubbla över ringen. Ty
sanningen att säga, var han rädd för Axelsson.
När nu farmor erinrat sig åtskilligt och förtalt
det mesta, slöt hon med att än en gång prisa Vår
Herre för sitt klara förstånd.
Och hon sa:
Det är besynnerligt, att ni barn ska komma och
ta Jonathan i försvar mot mig. Ska det behövas?
Har jag sagt något ont om honom? Inte tror jag,
att jag gjort honom något ont. Fast det vet man ju,
att står det en järnkruka och en lerkruka på samma
hylla, så är det inte järnkrukan, som blir spräckt.
Men fick jag tänka på det, jag? Se, jag hade
den lärdomen hemifrån att krusar man kråkan, så
kraxar hon. Utan det är bäst att säga ifrån. Och
vad den där Sunesson pratar om, att folk skulle ha
varit särskilt beskedliga mot Jonathan, därför att
han var klen, så är det ju sladder! Hade inte jag
varit, så hade de ätit Jonathan, som höns äter
vindägg. Och hade inte jag ridit för rusthållet, så

hade ni ta mig katten inte suttit i Borckska gården
den kväll i kväll.
Titta på den där Sunesson! skrek hon plötsligt
och hennes ansikte blossade upp och svullnade av
vrede. Titta på honom! Är det inte den rätte, att
komma och predika om folks beskedlighet? Tänk,
jag minns honom, när han gick på Johannisberg
med gula ridbyxor och blankläderstövlar, som skeno
genom sju socknar. Ändå hade han en särskild skog­
vaktare som skulle luffa efter honom som en hund
i skogen utan nytta och en betjänt som gick om­
kring med en fin bricka och serverade äggtoddy i
franska koppar! Titta! Ser han ut, som om folk
skulle vara beskedliga?
De tittade på Sunesson och den stackaren kastade
huvudet bakut och låtsades skratta men i själva
verket såg han tvärs genom koppartaket upp till
Vår Herre och bad honom om en sky från himlen
eller annat täcke. Ty dels hade ålder och umbäran­
den tärt honom, så att huden låg klistrad över
knotorna eller hängde i rynkiga, gula påsar och
så att ögonen lågo som matta grå pärlor på bottnen
av var sin murknade skål och så att hårkransen
kring hjässan liknade ett stycke malätet pälsverk
och pipskägget en tofs gråmossa; dels hade fattig­
domen själv sörjt för hans dräkt och hängt den
på honom med svettklibbiga händer och oklippta
rispande naglar. Så att det hela var ömkligt. Och
farmor gjorde narr av honom och gonade sig.
Därpå sa hon:
Nej, jag tror, att jag stått mig bäst i långmålet.

Med min metod. Rätt ska vara rätt och intet där­
utöver. Det är nog behagligt att vara fin och om­
tyckt, men det kan bli kostsamt i längden. Och
den som litar på folks beskedlighet, den är ändå
idiot. Eller vad säger du, Nathan?
Han spratt upp; han satt alltjämt och tänkte på
Axelsson och ringen. Farmor fortsatte;
Hur det nu är, så har jag levat min tid i välmåga.
Och här sitter jag och har i alla fall några skillingar
över. Och så pass omtyckt tycks jag ändå vara, att
barnen kommer till mig ibland, fast vägen är lång
och besvärlig. Men hade jag inga skillingar, så
vore kanske vägen ännu längre. Eller vad säger du,
Nathan?
Jag? sa Nathan och såg sig hirrig omkring.
Ja, du har ju också gjort mig den äran, fortsatte
farmor. Och det ändå fast du vet, att jag inte tål
dig. Men egentligen skulle jag fråga, hur pass
beskedliga folk har varit mot dig. Har de varit
så här pass?
Och hon stack plötsligt till honom paketet och sa:
Där har du, dummerjöns!
Han blev mycket häpen och mycket ivrig. Är
det till mig? sa han. Är det verkligen till mig?
Öppna, befallde farmor. Han petade bort lacket,
bet av snöret, tog försiktigt bort papperet. Å! skrek
han. Å! Så vacker. Ska jag verkligen få den?
Åma dig inte över skräpet, befallde farmor och
rynkade pannan. Öppna!
Han gläntade på locket, öppnade det helt och
hållet och såg dum ut. Farmor myste.

Vad i all sin dar! sa han och petade med fing­
rarna i dosan. Vad är det här?
Se efter! befallde farmor. Och åter kände hon
sig varm om magen och lätt om hjärtat. Hon bredde
sig och pöste. Se efter!
Han plockade upp en sedel, han plockade upp
två, tre.
Pengar! skrek han och började hoppa omkring
som en barnunge. Pengar! Nej, men farmor! Nej,
men farmor! Så mycket pengar!
Och han tog hela bunten och kastade den mot
taket. Det tyckte farmor var vårdslöst.
Är du galen! skrek hon. Ska du handskas med
pengar på det sättet! Tag genast upp dem!
Han kastade sig på alla fyra och spindlade om­
kring och plockade upp sedel efter sedel.
Räkna! befallde farmor. Han räknade.
Tio! sa han och gapade. Nej, men farmor! Är
det verkligen till mig?
Farmor nickade. Var så god! sa hon. Som om
det just inte hade varit någonting att tala om.

Men under det att farmor och Nathan hade sitt
lilla apspel för sig, uppförde barnen och Sunesson
och Lova ett annat. De sågo på varandra och blin­
kade, höjde ögonbrynen och sänkte dem, rörde
läpparna och tecknade. Och plötsligt tog Frida till
ordet.
Mor! sa hon. Mor har ju alldeles glömt att fråga
Nathan, hur han haft det och hur han har det.
Stoppa på dig pengarna! befallde farmor. Och

först då hon sett den sista sedeln instoppas i plån­
boken, vände hon sig till Frida och upprepade:
Hur han har det? Han ska väl ha det bra, som
kommer med två pälsar.
Hon vände sig till Nathan och frågade illmarigt,
var han fått pälsarna ifrån. Han blev förskräckt.
Jag försäkrar – stammade han. Jag försäkrar
att jag både köpt och betalt dem. Jag försäkrar
farmor –
Farmor skrattade, så att Sunesson måste dunka
i den breda ryggen och tör ha dunkat bra, ty gum­
man blev ond:
Lagom! skrek hon. Din pajas. En sån pajas
du är.
Och till Nathan:
Inte för att jag vill kalla dig idiot. Men en figur
är du. Och nu kan du gärna berätta för Sunesson,
hur pass beskedliga, de ha varit mot dig. De be­
skedliga människorna!
Nathan blundade och skakade på huvudet, han
grinade och riste i hela kroppen alldeles som en
pojke, som ska ta in en elak medicin.
Han sa:
Det är ingenting att berätta.
Då blev farmor envis och hon blev vid gott lynne
och väntade sig något. Han skulle berätta, ocke
han ville eller ej. Han skulle berätta hur pass be­
skedliga de varit emot honom.
Och han sa:
Jo. Jag kan inte säga annat, än att människor varit
snälla mot mig. Det har varit krångligt ibland. Och

ojojoj, farmor, vad jag har fått gno. Ojojoj! Men,
nog har de varit snälla mot mig. Ja! När jag var
riktigt fattig så hjälpte mig de riktigt fattiga. Och
när jag var småfattig, så hjälpte mig de småfattiga.
Undan för undan kan jag säga.
Och när du var cirkusdräng, insköt farmor, hur
var det då?
Cirkusdräng? upprepade Nathan och la huvut på
sned. Cirkusdräng? Det är jag ännu.
Då fick farmor sitt andra goda skratt och hon
slog omkring sig på det att ingen måtte dunka
henne i ryggen. Ja, var det inte det jag trodde!
ville hon säga, men fick inte fram orden för skrattet.
I alla fall var det en triumf. En triumf över barnen
och Nathan och Sunesson och mycket annat. Men
när hon skrattat slut, tillfogade Nathan en för­
klaring.
Det vill säga. Jag uppträder på cirkus. Eller
rättare sagt på varieté.
Ja, det känner jag inte till, sa farmor. Får du
bra betalt?
Åja, mumlade han och ville inte ut med språket..
Men farmor pressade. Och hon väntade sig något
och gonade sig. Slutligen sa han:
De sista åren har jag inte uppträtt under två­
hundra dollars.
I månaden! skrek farmor och tog sig i örat.
I veckan? skrek August och slog med händerna
i luften, som om han sett guldflugor.
Varken i månaden eller veckan; tvåhundra dollars
per kväll.

De andra larmade, men farmor tog sig i näsan
och örat och teg. Hur mycket är en dollar? undrade
hon och fann siffran och multiplicerade. Och plöts­
ligt kom hon att erinra sig ett språk, som fader
Storm plägade föra på tungan:
Den som kan addera och subtrahera, den reder
sig. Och den som kan multiplicera och dividera,
han är riker karl.
Det hörde emellertid inte hit, och hon sa:
Är det inte, att du ljuger?
Han ryckte på axlarna och bredde ut armarna.
Just som Jonathan.
Undra på då! sa farmor och snörpte litet med
munnen. Undra på då, att du kan köpa hus. Vad
gör du för slag? Går du på lina?
Han svarade, att han lärt sig gå på lina men
att det inte lönade sig. Han hade ett nummer,
som var alldeles unikt och det var orsaken, varför
han fick så pass betalt. Han trodde, att han skulle
kunna få ännu mer och han hoppades, att hans
nummer skulle stå sig ett par år till. Med nödiga
förändringar. Han hade imitatörer, som sökte för­
därva marknaden för honom, men lyckligtvis var
hans nummer omöjligt att imitera på ett något
så när tillfredsställande sätt.
Och vad var det för ett nummer?
De ansatte honom!
Men han ville inte ut med språket, han sling­
rade sig. Och han sneglade på farmor. Slutligen
nickade hon, helt obetydligt. Han kunde beskriva
sina apkonster, om det roade honom. Han beskrev.

Han sa, att hans nummer skapats av en ren
slump och till på köpet en sorglig slump. Han
hade haft en god vän, som han höll mycket
av. Verkligen mycket. Han var lindansare, fast
inte en vanlig lindansare. Han hade ett fint num­
mer, ett farligt nummer, ett verkligt nummer. Och
Nathan var hans passupp. Det var hans sak att
övervaka en viss räddningsanordning, som kunde
bli nödvändig på en särskilt farlig punkt. Var
kväll skulle han stå i kulissen och vaka, och innan
den farliga punkten passerats, fick han inte släppa
räddningslinan. Och det var mycket spännande.
Ty punkten bestod däri, att vännen, då han som
bäst höll på i luften, skulle lägga en grov snara
kring sin hals och hänga sig. Placerades snaran
riktigt, var det ingen fara, men gled den blott ett
par tum, var det fara. Då skulle Nathan med
all kraft draga i sin lina, som var fäst under vännens,
axlar och som var så tunn vid fästet, att den inte
syntes från salongen. Alltså gällde det för Nathan,
att noga passa på, hur snaran löpte; dessutom hade
de ett överenskommet tecken. Och en kväll gav
vännen tecknet. Det var mycket spännande. Nathan
drog med all makt i sin lina, men den brast. Då
sprang han in på scenen.
Och då? sa farmor.
Då – sa Nathan, men ville inte säga mer.
Slutligen sa han:
Jag vet inte. Jag blev som upphängd. Jag stod
där. Jag kunde inte röra mig. Jag visste om
ingenting.

Och då? sa farmor.
Då – sa Nathan, men ville inte säga mer.
Slutligen sa han:
Det var ju inte mitt fel. De andra kunde ju ha
hjälpt honom, när de såg, att jag inte kunde.
Men, fortsatte han, jag ska säga, att det var inte
så lätt för dem heller. Det blev ett skratt och ett
skrän i salongen. Ridån hade gått igen, men de
sprang upp och drog isär den. För resten hade det
inte tjänat någonting till. Doktorn sa, att han
brutit nacken, då han kastade sig i snaran.
Skratt! ropade farmor. Vad i herrans namn säger
du? Vad skrattade de åt?
Åt mig. Jag såg så dum ut De trodde, att jag
var en clown. Men jag visste om ingenting.
Och han gned sina kinder och såg på sina naglar
och värmde fingrarna med andedräkten. Han små­
log och sa:
Jag såg ut som en idiot.
Han berättade vidare:
När han sansat sig en smula och det hela var över,
hade kamraterna sagt åt honom, att det där kunde
vara någonting att bygga ett nummer på. De be­
skrevo, hur han gjort och hur han sett ut och hur
oemotståndligt komisk, han varit. Naturligtvis gick
det inte an, att bara spatsera in på scenen och bli
idiot; det hade inte heller varit möjligt. Han måste
tänka ut en pantomim, i vilken det där kunde bli
höjdpunkten. Han hade använt flera pantomimer.
Han hade varit en dum guldgrävare, som blir

bestulen av sin fiffige kamrat. Han hade varit en
förlorad son, som i sena natten lämnar en cham­
pagnesupé för att uppsöka sin far och som finner
fadern ruinerad och eländigare än han själv. Han
hade varit en äkta man, som överraskar sin hustru
och älskaren. Vad som helst kunde passa, bara det
tillät honom att i det avgörande ögonblicket stå
där som en idiot. Han hade aldrig misslyckats,
han hade aldrig gått miste om applåder och fulla
hus. Han var oemotståndlig. Men han måste arbeta.
Oj, oj, oj! Det var inte lätt. På sätt och vis var
det ju en naturens gåva, men naturen måste under­
stödjas av konsten. Han kunde inte bli idiot när
och hur han ville. Det lättaste var att imitera sig
själv och många gånger nödgades han göra det.
Men på premiärer och andra mera betydelsefulla
föreställningar måste det vara äkta. Eljest riskerade
han sitt rykte. Då gällde det att pirra upp nerverna
och jaga upp sig och försätta sig i spänning. Lyck­
ligtvis hade han livlig inbillning och redan som
barn hade han inbillat sig de rysligaste saker och
trott på dem. Han smålog och sa:
Farmor kan tro, att jag har haft nytta av skam­
vrån!
Men inbillningen var inte heller till fyllest. Den
blev med åren sliten. Han måste stimulera sig med
en verklig oro. Och då han inte var så rädd för
någonting annat som för stryk, använde han stryk.
Men huru och på vad sätt ville han inte berätta.
Farmor sa:
Det kan också vara detsamma.

Och hon frågade ännu en gång:
Vad i herrans namn skrattar de åt? Kan det vara
roligt att titta på en idiot?
Ja, visst är väl det roligt? sa han och såg häpen ut.
Och August brummade:
Det är alldeles förbannat roligt. Kan du inte
visa oss?
Men det ville han inte.
Och det springer de och ser på? Och det be­
talar de för?
Ja visst. Gud ske pris!
Vet farmor vad? sa han plötsligt. Vet farmor
vad jag tror?
Jag tror, att de tycker det är roligt att se en
idiot. Det är klart. Annars skulle de inte betala.
Men jag tror någonting annat också. Jag tror, att
de tycker synd om mig.
Ja, det kan du, tro! svarade farmor och reste
sig. Nu kom Emma och anmälde, att maten stod
på bordet. Farmor lunkade åstad, som om hon haft
brått. Men i dörren hann Nathan upp henne och
tog henne i armen. Han började viska. Och han
vred sig och blinkade och stammade som förr,
då han var ängslig. Han sa:
Om inte farmor misstycker? Men farmor får inte
bli ond! De här pengarna. Jag vet inte. Jag skulle
så gärna vilja. Har farmor någonting emot, att jag
ger dem åt Axelsson ? Men farmor får inte bli ond!
Jo, hon blev ond. Hon blev ond, så att det sa
kluck i hjärtat.
Är du galen? skrek hon.

Men hon behärskade sig genast. Hon muttrade:
Det är dina pengar.
De gingo ut i salen och åto av de fjorton
assietterna och de fyra rätterna och efterrätten. Och
de pratade kors och tvärs; alla utom farmor. Fram
mot slutet av måltiden, ringde det på porten. De
sprutto till, som man gör, då någon kommer sent
och oväntat. Emma gick och öppnade.
Det var bara herr Gawenstein.










Herr Gawensteins fräckhet och envishet för­
argade dem. August åtog sig att näpsa honom. De
båda glasen i herrummet hade så småningom skänkt
honom ett behagligt mått av självförtroende. Han
började ana, att han i själva verket icke var den
stackars odåga, man höll honom för. Han kunde
inte exakt erinra sig sina förtjänster, men han
trodde, att han skulle se dem klarare dagen därpå,
då den lätta spritångan fördunstat. I varje fall
tillhörde han en gammal, förnäm borgarsläkt. Redan
hans farfars farfar hade varit rådman i staden.
Det var en borgerlig adel, som en fördömd
schackerjude ej kunde ostraffad förolämpa. Dess­
utom trodde han sig veta, att det fanns en lag, som
förbjöd judar att intränga i kristna hem. Han tyckte
sig minnas, att det var strängt straff på det. Han
trodde, att han skulle kunna låta häkta herr Gawen­
stein. Han trodde och han tyckte, och fast han icke
kunde precisera, vad han trodde och tyckte, kände
han med dunkel visshet, att han hade rätt. Han
reste sig och vandrade med långa, tunga och något
dröjande steg mot förstugan, fast besluten att krossa
herr Gawenstein. Axel fann det rådligast att följa
honom; likaså Frida. Emellertid lyckades herr

Gawenstein stilla deras förargelse och väcka deras
intresse. Han hade ett förslag att göra dem, men
det kunde icke gärna diskuteras i farmors närvaro.
När de hörde, att förslaget ej kunde diskuteras i
farmors närvaro, stegrades deras intresse ytterligare.
De stängde salsdörrarna och bådo herr Gawenstein
stiga in i herrummet.
Farmor anade ingenting, hon visste knappt, att
herr Gawenstein fanns i huset. Hon satt och tänkte
på, vad barnen hade sagt henne. Hon gav dem inte
rätt utan vidare; hon prövade och granskade. Men
så småningom gav hon dem rätt. Hon måtte ha varit
ett elakt stycke, eftersom alla människor hatade
henne. Det kunde inte förklaras på annat sätt. De
hatade henne, fastän de sovit under hennes tak, ätit
vid hennes bord och tagit välgärningar av hennes
hand. Det kunde inte ha varit deras fel, det måste
ha varit hennes; hon måste ha varit ett elakt stycke.
Hon hade varit hård mot Borckarna, hon hade pinat
livet ur Jonathan, hon hade varit omänsklig mot
Gabriel. Hon hade inte förstått det själv, inte helt
och hållet. Men andra hade sett och förstått, barnen
hade förstått. Nu visste till och med barnbarnen,
vad hon var för slags människa. Och nu visste hon
det själv.
Men i en punkt gav hon dem inte rätt; i en
punkt beljög de henne. Hon hade inte varit elak
mot Nathan. Det var orimligt. Man kan minnas
galet och man kan uppfatta saker och ting på
olika sätt. Men man kan inte gå i tio år och längta
efter en människa som man inte håller av. Och man

kan inte vara elak mot den man håller av. Sträng
kanske, men inte elak. I den punkten hade de be­
ljugit henne.
Bäst hon tänkte på detta, fick hon ett infall,
som i förstone alldeles överväldigade henne. Det
var ett sentimentalt infall och således någonting
alldeles nytt för farmor. Och det överväldigade
henne just därför att hon inte riktigt förstod sin
egen avsikt.
Hon skulle be Nathan om förlåtelse.
Hon tänkte:
Det tör väl vara han, som har skäl att be mig
om förlåtelse. Men jag bryr mig inte om det. Allting
annat har varit bakvänt. Och när jag gjorde rätt,
gjorde jag ingen till lags. Jag får väl taga skulden
på mig och be dem allesammans om förlåtelse.
I själva verket tänkte hon inte alls be om för­
låtelse. Hennes avsikt var helt enkelt att tigga barm­
härtighet. Men det förstod hon inte. Hon visste
inte ännu, hur fattig de hade gjort henne och hur
eländig. Hon var krossad och förbi och orkade
inte längre hålla sig uppe, men själv trodde hon,
att hon var ödmjuk och att hennes ödmjukhet
skulle bryta ringen omkring henne. Hon trodde,
att hon hade någonting stort att komma med, som
skulle slå dem med häpnad och röra dem ända ned
i hjärterötterna. Hon var barnslig. Hon trodde, att
allting blir bra igen, bara man ber om förlåtelse.

Och hon kom skamligt till korta. Det visade sig,
att hon inte visste stort mer om sig själv än om

andra. Hon var förbi visserligen men alls inte
ödmjuk. Det gick så galet, som det kunde gå.
Hon blev ond. Men hon behärskade sig och lycka­
des ännu behålla sin värdighet.
Hon sökte Nathan och fann honom i köket och
så gott som i famn på den där Emma. Han skrattade
som en tosing och orsaken var inte svår att finna.
Runt omkring honom lågo paketen med allehanda
förnödenheter, somliga öppnade, andra upprivna
i kanten. Han skrattade åt farmor. Emma gjorde sig
lustig över henne, själva tiggegubben flåsade fram
skratt mellan sina slaka läppar, och Axelsson stod
och såg på. Det var rätta ögonblicket att falla på
knä och ropa: Käre son, förlåt mig! Jag har felat.
Ty djupare ödmjukhet kunde ingen människa
begära, ej heller Vår Herre. Men hon tänkte: Nu
blir jag ond. Och sen är det slut.
Hon gick fram mot dem och de tör väl ha sett,
hur det var fatt. Skrattet tystnade ögonblickligen.
Emma tryckte sig upp mot väggen, tiggegubben
hukade sig ned. Hon såg deras förskräckelse och
den skänkte henne en bister och bitter glädje.
Hon tänkte:
Jag tror minsann, att de har rätt. Jag tror min­
sann, att jag är en elak käring. Gud ske pris!
Det eggade henne ytterligare, men hon behär­
skade sig. Hon ville spara på vreden, eftersom
den var det sista, hon hade kvar. Hon vände
sig mot Axelsson och fick se något, som kom henne
att baxna. Så när hade hon brustit i skratt. Axels­
son grät. Han hade fått sina pengar och han grät.

Han hade torkat sina tårar med handen och handen
hade varit smutsig. De yviga brynen hade fuktats
och hängde i stripor och mellan striporna stirrade
de rödsprängda fula gamla ögonen fram. Gud ske
pris, tänkte hon, att jag fick se Axelsson rörd.
Här har han gått mulen och tvär som en olycka
i alla väder men nu är han rörd till tårar. Vad det
finns mycket, som är rörande i världen fast det mest
är sånt, som elaka käringar inte begriper.
Hon fick ett nytt infall, som ingenting hade
med ödmjukheten att skaffa. Hon sa:
Ja, tänk att Axelsson skulle få rätt!
Och hon berättade, hur som Axelsson bestän­
digt tagit Nathan i försvar, då farmor beskyllde
honom för odygd och otyg. Hon ljög och bredde
på, ty hon tog för givet att hon kunde breda på
utan risk att bli motsagd. Och hon fick rätt. När
Axelsson hörde, att han tyckt om pojken och tagit
honom i försvar, grät han ännu ymnigare. Han
nickade och hickade och mindes. Farmor brast i
skratt.
Men hon behärskade sig; hon hade inte lust att
skratta ännu. Hon betraktade Nathan och hon
tänkte: De har rätt i alla fall och jag har orätt. Jag
har aldrig hållit av honom. Hur skulle jag kunna
hålla av ett sånt kräk? Jag vet väl, hur svårt jag
hade att tåla Jonathan. Och ändå var han karl
nog att skämmas.
Hon sa:
Har ni hört, hur finurligt Nathan förtjänar sina
pengar?

Berätta! befallde hon. Han ville inte, men hon
behövde bara ta ett steg emot honom, så började
han berätta, hackande och stammande. Hon hjälpte
honom på traven. Och då? sa hon. Hur gjorde du
då? Hur var det då? Hon plockade hela berättelsen
ur honom bit för bit och från början till slut. Och
hur bär du dig åt nu? fortsatte hon. Du kan ju
inte bli riktigt rolig med mindre du blir skrämd?
Och du har väl inte en död kamrat hängandes över
huvudet för jämnan? Hur bär du dig nu åt?
Det ville han inte bekänna.
Hon sa:
Då ska jag tala om, hur du bär dig åt. Du
låter dem slå dig. Du har någon, som skrämmer
dig med stryk och ibland måste han väl piska upp
dig. Jag förstår och begriper, för det var likadant
med Jonathan. Han fick sin sjuka som säkrast, om
någon skrämde honom för stryk. Man behövde bara
knyta näven under näsan på honom. Men skill­
naden var den, att han skämdes som en hund,
stackarn. För det var ju inte bara fel på förståndet,
som eljest kan vara skam nog, utan det var också
den där strykrädslan. Och det är ju gement för en
karl. Så att han skämdes och jag skämdes.
Men du skäms inte utan du visar eländet för
hur många som vill se och ju flera desto bättre.
Och de skrattar åt dig och kastar slantar åt dig.
Ja, det begriper jag. Gyckelmakare som gyckel­
makare. Och en ser ju, hur barn brukar dansa runt
kring fånar och göra narr av dem. Men att du kan

tro, att de tycker synd om dig? Det begriper jag
inte.
Och nu ska jag säga dig en sak. Du skäms inte,
men jag skäms. Jag skäms att ha dig i huset. Du
har gjort narr av oss och skrivit tiggarbrev och
smusslat med Gawenstein, För du trodde, att du
skulle komma med dina pälsar och dina pengar
och göra oss till pannkakor. Men vi skäms för dig.
Om du har så mycket pengar, som du ljuger, det
vet jag inte. Jag vet bara, att jag skäms över de
pengar, du har. Hade du kommit tillbaka som en
stryker, så hade jag kanske skämts för dig då med.
Men inte tiondedelen! Det hade varit en naturlig
sak och en olycka. Det här är gement.
För om jag tänker med mig själv att det skulle
vara något fel med mitt förstånd och att jag skulle
låta folk skratta åt eländet och ta pengar för det.
Nej, jag kan inte tänka mig värre. Jag skulle gömma
mig. Ibland tycker jag, att jag är den enda kloka
i det här huset och den här släkten. Det har knappt
funnits någon bland er som inte haft sin skavank.
Och du mest! Men jag har tålat mig och inte
varit sämre mot er för det. Ty sjukdom och svag­
het är herrens hemsökelse. Men den som driver
apspel med sitt elände och prålar med sin svaghet,
den är en ärkefigur. Det är gement.
Och nu vet du, vad jag tänker om dig. Hade du
tiggt vid min dörr, så hade jag inte kört bort dig.
Titta på det där gamla kräket, där sitter; jag kör
inte bort honom. Eller titta på det orkeslösa nötet,
som jag klätt och fött i femtio år för att han skulle

vända sig emot mig i sista ögonblicket. Jag kör inte
bort honom. Men dig kör jag bort. Du kan gå
med dina pälsar. Du behöver mig inte och jag har
aldrig tålt dig. Du har aldrig varit riktig; varken
karl eller kvinna, varken barn eller vuxen, varken
slug eller stolle. Du är inte en människa, du är
en figur. Du är en enda avsky.
Han stod tätt framför henne, men hon undvek
att betrakta honom. Det hade varit för otäckt
att se hans grimaser, som folk brukade skratta åt.
Hon fäste blicken vid tiggaren, den falske Grund­
holm. Och vad det led fick gubbstackarn den
tanken, att hennes vrede riktade sig mot honom.
Han reste sig och stod där med skälvande knän,
famlande omkring sig efter hatten och käppen. Just
som hon slutade att tala, fick hon klart för sig,
att hon skrämt gubben. Hon gitte inte lugna honom
med ord, men hon gick bort och klappade honom
litet på axeln och kinden. Därpå lämnade hon
köket. Det var hennes avsikt att genast berätta allt­
sammans för barnen. Hon skulle säga, att hon kört
Nathan ur huset och att den, som föredrog honom
framför henne också kunde följa honom. Hon be­
hövde ingen människa, hon behövde inte ens en
hund eller en katt. Hon kunde vara alldeles ensam.
Hon var inte mörkrädd. Och hon var fortfarande
mycket vred.










Herr Gawenstein hade under tiden framlagt sitt
förslag. Han ämnade förmå sin huvudman att bjuda
fyrahundrafemtio tusen för gården, varav trehundra­
femtio kontant. Det höga priset skulle visserligen
minska hans provision, men han var beredd att
göra någonting för de Borckska arvingarna. Under
förutsättning att de å sin sida ville göra någonting
för honom. De hade själva hört, att hans huvud­
man vägrade honom all sorts provision, ifall affä­
ren icke uppgjordes direkt mellan honom och fru
Borck. Alltså måste det nyss avslutade köpet upp­
hävas antingen genom en uppgörelse i godo eller
genom process.
Borgmästarn ställde sig i förstone helt och hållet
avvisande. Han beklagade herr Gawenstein och
ännu mer sig själv, sina barn och sina syskon.
Men han fann förslaget orimligt och otjänligt.
Dessutom ville han betona, att ett försök till upp­
görelse i godo – enligt hans åsikt det enda tänk­
bara sättet – skulle kunna väcka mycken anstöt.
Och det Borckska namnet fick icke smutsas.
Frida medgav, att det Borckska namnet icke och
på inga villkor finge smutsas. Men å andra sidan
hade hon en känsla av att någonting måste göras.

Hennes ställning var icke sådan, att hon utan vidare
kunde avstå från hundra tusen eller del därav.
Dessutom ville hon betona, att de hade ett stort
ansvar gent emot mor. Det var deras skyldighet att
hjälpa henne, då hennes själskrafter började svika.
August fann alla ord överflödiga. Sanningen att
säga fann han inga ord alls. Han stod helt och
hållet på herr Gawensteins sida men kunde bara
yttra: Va fan, förstår ni inte, människor? Är ni
idioter? Och han var förtvivlad över att de inte
förstodo honom.
Sunesson anförde ett precedensfall. Hans svärfar,
en bror till kommerserådet Borck, hade på sin
tid sålt en egendom till vrakpris. Barnen hade
lyckats ådagalägga, att gubben tidtals led av sinnes­
rubbning och köpet hade återgått. Borgmästarn
genmälde :
Det är inte något precedensfall. Dessutom glöm­
mer ni, att både August och jag voro närvarande
vid köpets avslutande. Vi borde åtminstone ha
protesterat –
Var det ingen av herrarna, som blinkade? frågade
herr Gawenstein. Och han förklarade sig. Det är
inte dumt att blinka, när man gör upp en kvistig
affär. Det ligger en reservation i blinkningen, som
man kan få gagn av efteråt. Man kan säga: Min
kära vän, jag kunde inte säga dig min åsikt eller
mitt rätta pris just då, men du såg ju att jag blin­
kade? Det är endast undantagsvis man får an­
vändning för reservationen; men det är alltid klokt
att blinka.

Tack, herr Gawenstein, inföll borgmästarn, tack
för lärdomen. Tyvärr är vi inte hästskojare.
Det vet jag, genmälde Gawenstein, men det var
dumt i alla fall. Hade herr borgmästarn blinkat,
kunde han i morgon ha gått upp till Björner och
sagt så här: Min käre Björner, här har du dina
pengar. Vi kunde verkligen inte hindra vår stackars
mor från att besvära dig med sina galna infall,
men jag hoppas du såg, att jag blinkade?
Prat! röt borgmästarn och stampade i golvet
Har herrn inte något bättre förslag, så kan herrn gå.
Men August, som satt bredvid herr Gawenstein,
slöt honom i sin famn och höll honom kvar, vilket
för resten var alldeles överflödigt. Och borgmästa­
ren lugnade sig och sög på sin beska mustasch.
Herr Gawenstein sa:
Det finns andra sätt, herr borgmästare. Bara man
är klok finns det många sätt. Nu ska herrskapet
höra! Jag utgår ifrån, att vi kan bevisa, att gamla
frun är sinnessvag –
Sinnessvag! skrek Frida och tog sig om huvudet.
Gawenstein lugnade henne med en mild och mjuk
handrörelse. Han smackade på ett smeksamt sätt
som om han haft ett spann skygga fålar att tygla.
Jag ber om ursäkt, att jag sårar. Jag känner inte
det rätta ordet, men om vi fråga en läkare och en
jurist, få vi veta det rätta ordet. Vi kunna bevisa,
att den gamla damen är svag. Vi kunna bevisa,
att hon avslagit ett högre anbud och antagit ett
lägre. Vi kunna bevisa, att hennes barn skyndat hit
för att avstyra olyckan –

Det är ju lögn! avbröt borgmästarn alldeles
häpen.
Herr Gawenstein smålog, fint och medlidsamt.
Jaså, det är lögn? Nej, herr borgmästare! Ty
hade ni haft en aning om det högre anbudet, så
hade ni skyndat hit för att avstyra olyckan. Alltså
är det icke lögn i högre mening. Vi kan bevisa, att
Björner kände till den gamla fruns svaghet. Vi
kan bevisa allt, som behövs för att göra den här
saken till en ful historia. En mycket ful historia,
herrskapet, mycket ful. För Björner. Vi har moralen
på vår sida, den mänskliga och den gudomliga.
Ty moralen lär oss, att vi icke skola utplundra de
svaga och värnlösa. Om den Allsmäktige i sin vishet
berövat en svag gammal kvinna hennes sinnens
fulla bruk, så bjuder oss gudomlig och mänsklig
lag att bevaka hennes intressen.
Herr Gawenstein hade rätt och herr Gawenstein
triumferade. Han fick också sitt erkännande. Ty
då August hörde den lille mannen uttala så höga
sanningar, som dessutom tycktes innebära någonting
nyttigt och för honom gagneligt, kände han sig
gripen rakt i hjärtat. Han sa:
Det är ta mig tusan första gången, jag lägger
bort titlarna med en jude. Men nu gör jag det.
Skål! För du är kristen, bror, en god kristen. Och
du resonerar alldeles som jag. Du resonerar som
en kristen. Skål och tack!
Och de skålade och tackade.
I detsamma öppnades dörren, som stått till­
skjuten, och farmor steg in i herrummet.

Barnen sågo genast, hur det var fatt. De kände
henne så innerligen väl och de sågo och förstodo,
vad herr Gawenstein ej såg och förstod: att farmor
var vred. Det fanns inga vredesrynkor i pannan,
munnen var icke hopbiten, kindmusklerna icke
spända, rörelserna icke häftiga. Det fanns ingen­
ting, som varnade främlingen. Men barnen sågo och
kände igen! De sågo, att ansiktet hade den rätta
blåvita färgen, som skrämt dem halvtokiga i forna
dar och som skrämde dem nästan lika mycket den
dag, som var. De sågo att ögonen voro glanslösa
och avfärgade och att ögonlocken voro tunga och
ständigt på glid som hos en halvsovande. Framför
allt kände de igen gången. Den var ljudlös; stora,
tunga människan gled fram som en katt. Och hon
rörde sig försiktigt och långsamt som om hon
varit rädd för sin egen kropp.
De sågo hur det var fatt, men de kände icke
orsaken. Och de hade dåligt samvete. De kunde
inte tro annat, än att hon lyssnat till deras samtal.
De visste inte, vad de skulle göra, ty de kunde helt
enkelt inte tänka. Det hade varit bättre för farmor,
om de inte varit fullt så rädda. Om åtminstone
Sunesson eller Lova vågat ingripa. Men de vågade
icke och de visste icke vad de skulle taga sig till.
Praktiskt taget voro farmor och herr Gawenstein
allena i rummet.
Och herr Gawenstein ansåg sig icke ha någon
orsak till oro. Han tyckte sig märka, att han fått
barnen över på sin sida. Han närmade sig målet.
Och när nu den gamla frun själv steg in i rummet,

tyckte han, att hon kom just lagom och liksom
skickad av Försynen.
Se där är hon ju! ropade han och öppnade helt
gemytligt stora famnen. Farmor själv, vet jag, far­
mor själv!
Han betraktade och behandlade henne som en
god kund. Han var älskvärd och galant, artig och
hjärtlig. Han gnuggade händerna, grinade sitt allra
skälmskaste leende och viskade:
Frun! Hunden var klok! Och nu ska vi vara
kloka allesammans.
Därpå bjöd han henne en bekväm stol.
Hon besvarade hans artighet med en liten nigning
och satte sig. Barnen trodde knappt sina ögon.
Men hennes tillfälliga lugn ingav dem ingen säker­
het, tvärt om kände de sig ännu mera förvissade
att utbrottet skulle bliva fruktansvärt. De trodde,
att det var oundvikligt, och de tyckte att herr
Gawenstein kunde taga emot den första stöten.
Han gick rakt på sak med korta, raska tag. Till
en början konstaterade han, att fru Borck som klok
säljare ej kunde föredraga ett lägre pris för ett
högre under förutsättning av samma säkerhet och
samma betalningsvillkor. Den saken behövde inte
diskuteras. Men frun hade begått en dumhet och
nu gällde det att se till, om den kunde repareras.
Det kunde den. Först och främst skulle frun begära
att bli satt under förmyndare –
Förmyndare? avbröt farmor och såg för första
gången på herr Gawenstein. Men hon vände genast
bort blicken och vred litet på huvudet som om

hon lyssnat. Gawenstein fortsatte. Förmyndaren
skulle vända sig till Björner och fordra, att köpet
skulle återgå. I värsta fall måste man hota honom
med process, ty han hade missbrukat fruns
svaghet –
Svaghet? upprepade farmor och barnen hajade
till.
Men herr Gawenstein förklarade, mild och god­
modig, fin och finurlig, sitt uttryck.
Frun! sa han. Frun är gammal, frun är urgammal.
Det är ingen oartighet att säga det, ty ålderdomen
är en stor heder och det heter: hedra ålderdomen!
Men nu veta vi alla att ålderdomen försvagar våra
själskrafter. Det är ingen skam, frun, ty det är en
naturlig sak. Frun kan komma från affären med
heder, det garanterar jag. Och frun vinner runda
hundra tusen på kuppen.
Så att herr Gawenstein menar, började farmor
efter ett ögonblick, han menar, att jag inte skulle
stå vid ord och avtal, därför att jag är skröplig
och svag på förståndet? Och på bara det skulle
jag förtjäna hundra tusen?
Och hon tillade:
Då må jag säga att ordspråket har rätt, som
säger: det finns ingenting ont, som inte har något
gott med sig. Jaså, att jag skulle bli så rik, bara
därför att jag börjar bli klen till förståndet. Det
må jag säga!
Hon vände sig mot barnen; hon betraktade dem
en efter en och granskade dem med lugn, efter­

tänksam blick. Hon tyckte, att de sågo så under­
ligt slitna och fattiga ut. Hon tog sig i örat.
Ja, kära barn, sa hon, nog förstår jag, att ni
vill ha så mycket pengar, ni kan få. Det vill jag
ock. Men det här vore orätt. Och jag tänker inte
göra något orätt, varken för er skull eller för min.
Orätt? upprepade herr Gawenstein i ännu mildare
ton, ty nu kände han, att han nalkades den svåra
och brännande punkten. Och det var på det hela
taget och onekligen en generande punkt.
Det vore orätt, fortsatte farmor, därför att det
vore lögn. Det finns inte något fel på mitt förstånd
och Björner har inte lurat mig. Om han än velat,
så hade han inte kunnat. Så pass slug är jag, ser
herr Gawenstein. Och därför vore det orätt och
ni får mig inte till det.
Herr Gawenstein myste och smackade. Han ho­
tade henne godmodigt med fingret.
Oj, oj! sa han. Fru Borck talar jämt om rätt och
orätt. Men akta sig bara! Det kan bli en fix idé.
Jag hade en kusin, som tog livet av sig i sinnes­
förvirring. Det började just med grubbel över rätt
och orätt –
Men han kände, att han stod inför ett svårt
hinder och han såg sig oroligt omkring. Då fick
han oväntad hjälp. Från en vrå i rummet, där
hon stått inklämd och osedd och bortglömd, kom
plötsligt tant Lova framlinkande. Hon lyfte sina
skälvande händer, som om hon velat smeka lilla
svägerskan, stannade likväl på behörigt avstånd.

Hon sa:
Kan jag tjäna dig och barnen med så litet som
att vittna, så gör jag det så gärna. För alla de gånger
vi Borckar ha sagt: man får inte räkna med henne
som med en vanlig människa. Hon är inte till­
räknelig. Och det gjorde, att vi höllo till godo med
mycket, som vi annars inte hade tålt. För vi var
ju människor vi också fast beskedliga. Och vi hade
våra känslor och vår stolthet. Men vi brukade säga:
Hon menar inte så illa. Hon vet inte, vad hon gör.
Just det! bekräftade herr Gawenstein allvarligt.
Vi människor veta så litet om oss själva. Jag
hade en onkel, fru Borck. I tjugu år satt han på
dårhus, den käre stackars gubben. Men vet frun,
hur hans galenskap yttrade sig? Han trodde, att han
var kung Salomo! Ja, frun känner ju till Salomo?
Klokhetens symbol! Så galet kan det vara.
Och för att nu gå från sak till sken, inföll
Sunesson, smålog och kröp ihop. I sak kan lilla
svägerskan ha rätt, då hon tror, att hon är den
klokaste här i huset, för att inte säga i världen.
Men skenet är det viktigaste. Och hur ser det ut?
Konstigt ibland, va? Det går till exempel en gammal
tiggare här i huset. Lilla svägerskan ser honom
nästan varje dag och han har åtnjutit hennes väl­
gärningar i många år. Kan lilla svägerskan säga
oss, vad han heter?
Farmor svarade:
Inte annat än jag vet, heter han Sunesson.
De skrattade alla, men det var ett otäckt skratt.
Det lät som då hetsade hundar skälla.

Där hör ni! skrek Lova. Men det är inte elakhet!
Hon menar ingenting ont. Det är med henne som
med barn, hon förstår inte, hur grym hon är.
Det gör hon inte, bekräftade Sunesson och för­
lät henne med ett varmt leende. Det är hennes
fullgoda ursäkt, lilla svägerskan. Men nu syftade
jag inte på tiggaren Sunesson utan på tiggaren i
köket. Han heter Pettersson. Och lilla svägerskan
kallar honom Grundholm. Nog är det lite, lite
konstigt?
Farmor svarade:
Jag var så van vid Grundholm. Jag tyckte, att
han kunde heta så som jag var van.
Nu sågo de på varandra, höjde ögonbrynen,
skakade helt litet, helt litet, sina bekymrade huvu­
den. August brast ut i en stönande suck.
Farmor spratt till.
Det var väl ingen som gick i porten? frågade
hon.
De hade ingenting hört, och farmor tog sig om
näsan och sa:
Jaså, kära barn, ni menar, att jag inte är riktig?
Då gjorde barnen stora åtbörder, men Sunesson
föll dem i talet:
Riktig och riktig! Vi hålla oss till skenet, lilla
svägerskan, ty efter skenet skall det dömas. Hur såg
det ut, att svägerskan tog dräng och piga med sig
till Björner? Han borde själv ha förstått, att det inte
var så helt. Det behövdes inga blinkningar. Och
vad lilla svägerskan sa, lät inte heller så förståndigt.
Som det var, menar jag! Ty naturligtvis var det

klokt. Eller hur såg det ut, när vi gingo i långan
rad på gatan med blommor i händerna och lilla svä­
gerskan sa till envar, vi mötte: Undrar ni vart jag
ska gå? Jo, jag ska sälja mitt hus.
Eller, inföll Gawenstein, när frun kom in i min
bod. Hur var det då? Minns frun, att hon mötte
någon vid utgången? Frun neg och sa, att det var
någon, som frun sällan såg. Vem kunde det ha
varit?
Hon såg på honom och svarade:
Det var kung Salomo. Eljest hade jag inte nigit
så djupt.

Plötsligt reste hon sig; hon lyfte händerna och
det såg ut som om hon velat bana sig väg och
ta till flykten. Men hon blev stående orörlig, med
huvudet bakåtlutat. Hon lyssnade. Som hon stod
där, kortandad och flämtande, med ögongloberna
oroligt rullande under de halvsänkta locken såg
hon verkligen inte riktigt klok ut. Från förstugan
hördes ljud av steg och skrapningar. Borgmästarn
sa:
Det är ingenting farligt, mor. Det är kanske
Axelsson som bär upp Nathans koffertar. Jag ska
se efter.
Hon hejdade honom.
Jag vet. Det är ingenting. Det är, som det
ska vara.
Lika fullt blev hon stående och lyssnade. Tyst,
viskade hon. Var tysta ett slag. Då porten öppnades
och stängdes, skrek hon:

Nå, hörde ni nu då?
De hörde och de undrade, men fingo strax
annat att tänka på. Farmor satte sig åter i stolen
och hon såg från den ene till den andre och nickade
på ett hemlighetsfullt sätt, som skrämde dem. Frida
började huttra och hacka tänder. Och hon hackade
fram:
Mor – är – så hetsig.
Alldeles det! bekräftade Gawenstein. Fruns tem­
perament är koleriskt. Jag hade en kär gammal
moster i Hamburg. Mannen var såpsjudare och en
rik och vördnadsvärd gammal man. Men hon var
så där kolerisk och egen, envis. Sätt henne under
förmyndare, sa jag åt barnen. Jag ber er för hennes
egen skull! Men de ville inte. Och hur tror frun att
det gick?
Det gick nog illa, svarade farmor. Herr Gawen­
stein får mig inte till något orätt ändå.
Agnes! inföll Lova. Det är en sak, som gör mig
alldeles häpen. I all din tid har du skrutit med
dina barn, så att ibland har det varit nästan för­
argligt. För det fanns inte barn i världen, som kunde
förliknas vid dina.
Om hon skröt! fnissade Sunesson.
Och nu tror du, fortsatte Lova, att dina egna
barn vill förmå dig att göra någonting orätt. Är
inte det besynnerligt?
Farmor betraktade än en gång sina barn och än
en gång skar det henne i hjärtat att se dem så slitna
och nötta och sorgliga.
Ja, sa hon och drog lite på mun, jag har alltid

trott, att jag haft de liksta barnen. Men jag kan
inte ta på mig, att jag är galen bara för det.
Hon funderade, och hon lyste upp och små­
skrattade.
För resten skulle folk inte tro mig, om jag ändå
sa det själv. De känner mig. Björner känner mig.
Arnfelt känner mig. Det var han, som sa att jag
är försiktig och omsynt. Det är ändå en mäktig
man. Tänk på det, barn! Vad skulle han säga?
Borgmästarn log i mustaschen och klappade
henne på skuldran. Han strök henne över den kull­
riga ryggen och svarade mycket milt och försiktigt:
Kära mor, han skulle ingenting säga. Han har
varit död i tjugu år. Så han skulle ingenting säga.
Då lade farmor armen över ögonen som en
barnunge gör, när den skäms. Minnet svek och det
var en skam.
Herr Gawenstein triumferade.
Minnet, fru Borck! Minnet är borta! Det behövs
inte mer. Då har man sitt på det torra i såna här
fall. Jag hade en onkel i Lübeck –
Men farmor avbröt honom.
Stackars herrn, sa hon, herrn har nog haft det
svårt med så många sjuka i släkten. Jag vet vad
det vill säga, att ha sjuklingar omkring sig. Och
ändå har jag trott till den dag i dag, att jag redde
mig med dem. Jag trodde, att jag varit så tämligen
beskedlig mot dem och att jag hjälpt dem efter för­
måga. Men nu vet jag, att jag mindes tokigt. Det
är med det som med Grundholm. Jag ville, att det
skulle vara Grundholm, eftersom jag var van vid

den stackarn. Och så tyckte jag att det var han.
Och jag ville, att jag skulle ha varit en snäll och
fin fru i all min dar. Och så tyckte jag, att jag
varit.
Hon sjönk ihop en smula och mumlade:
Jaha, kära barn, vad är det ni vill?
Barnen svarade inte men väl herr Gawenstein
med korta raska tag.
Det är enkelt. Frun begär att komma under för­
myndare. Det är allt. Resten sköter vi. Skulle
Björner tredskas, kan det bli nödvändigt att kon­
sultera en läkare. Det är också enkelt. Frun be­
svarar hans frågor –
Ska jag skapa mig? undrade farmor.
Herr Gawenstein förstod inte riktigt.
Jag menar, om jag ska göra något apspel. Eller
kanske det räcker, om jag säger honom, att jag sålt
gården och gett pengarna åt barnen? Då tror han
kanske att jag är galen?
Å, mor, mor, mumlade Frida.
Kära mor, sa borgmästarn och drog åt sig
handen.
Mor! bölade August.
Ja, det lär ska vara jag, sa farmor. Och hur
blir det sen då? Ska ni spärra in mig?
Då skreko de alla på en gång och sträckte
armarna mot höjden och stodo där som utrops­
tecken.
Mig kan det kvitta, sa farmor. Och kanske det
kan öka priset. För jag säger som jag alltid har
sagt: Gud ske lov för pengarna! Har man dem,

så vet man, vad man har. Med förståndet kan
det vara ovisst. Det vet stackars herrn, som har så
många galna släktingar. Han vet hur det står till,
när man tror att man är klok som kung Salomo.
Hon log och nickade och sa:
Nå, är ni nöjda nu barn?
De visste inte vad de skulle svara. August gjorde
ett försök.
Kä-ära mor, sluddrade han. Mor är den bästa
och klo-klokaste.
Farmor sa:
Jag tror, det fastnar i halsen ?
För guds skull, barn, fortsatte hon viskande och
hytte med handen, akta er nu, så att ni inte pratar
bredvid mun. Glöm aldrig att jag är stollig. När
man har sånt här hyffens för sig, måste man vara
försiktig.
Och hon tittade misstänksamt på herr Gawen­
stein.
Kan herrn hålla tyst?
Var lugn för mig, fru Borck, sa herr Gawen­
stein. Jag är lika klok som hunden. Jag har nos,
fru Borck, och jag vet, vem jag ska hålla mig till.
Jag representerar köparen.
Han sträckte på sig och tillade:
Jag är ingenting, fru Borck. I mig själv. Jag
är luft. Men jag representerar en halv million.
Farmor upprepade:
Nå, är ni nöjda nu, barn?
De svarade icke med ord. De voro alltjämt
brydda och rädda.

Men de började småle.
Då skrek hon till och tog sig om huvudet. När
de skyndade fram till henne, slog hon ifrån sig
och ropade:
Nej, kom inte hit! För nu tror jag det börjar
Vad?
Galenskapen!
Hon sa:
Barn, vet ni, vad jag har gjort? Men ni får inte
bli onda på mig. Ni får inte slå ihjäl mig. Kan
ni sätta mig på dårhus för hundra tusen så kan ni
väl slå ihjäl mig för en halv million?
Jag har vräkt bort den halva millionen.
De förstodo inte.
Jag har kört bort Nathan.
De hajade till men förstodo icke.
Hon sa:
Jag har kört honom som en hund ur huset. Han
kommer aldrig igen. Ni får aldrig se röken av
honom. Och ni får inte en skilling av hans synda­
pengar.
Hon reste sig och knöt händerna emot dem.
Och nu, kära barn, ska jag göra rent i mitt hus.










Nu skulle hon göra rent i sitt hus.
Ja.
Men det var alldeles tomt omkring henne. Ljusen
brunno i alla rum och alla fönster lyste. Faders­
tjället måste ha varit en säll och sällsam syn för den
trötte vandraren. Men herr Gawenstein fanns inte
till hands för att skildra hur säll och sällsam.
Herr Gawenstein hade haft rätt. Han var bara luft
och hade farit ut genom spjället. Några barn fanns
där inte, varken barn eller barnbarn. Kanske hade
de gömt sig i skamvrån, där det låg en karl utan
huvud, eller kanske hade de krupit ut genom vinds­
gluggen alldeles som ängeln, som tappade en fjäder.
Sunessons grinande ansikte såg hon blekna och
försvinna i en fönsterrutas mörker. Lova smet ned
i ett råtthål, som hon aldrig sett förr. Det fanns
inte en katt en gång. Den var dränkt. Han hade
kommit samma dag, Nathan försvann. Eljest hade
den ingenting med Nathan att skaffa. Men det var
ett tyst och lent och dystert djur, den var som
tystnaden efter en bullrande pojke, som dött.
Axelsson stod i ett hörn, men när hon kom när­
mare var det far själv och när hon kom riktigt nära
var det bara en klocka, som visade halv tolv. Det
fanns ett hus med upplysta rum och allehanda

möbler och husgeråd. Hon kunde ha krossat några
vaser, det fanns tillräckligt, eller en stol eller en
lampa. Men det är inte samma sak att krossa dött
och att krossa levande. Inte samma sak och inte
samma smak.
Det går väl an att vara vred, då man har någon
med sig i grytan. Att koka där ensam är orkeslöst,
hemskt. Hettan flår skinnet av kroppen och bröstet
spricker och hjärtat välver ut.

Hon kunde tända eld på huset.
Ja, tänkte hon, det ska jag göra.
Hon gick ut i köket och tog vad spånor som
fanns i vedlåren. Hon fyllde förklädet och såg sig
om efter någonting mer att bära i. Där låg på en
stol ett tygstycke, svart på ena sidan och vitt på
den andra. Det var nästan skapt som en liten ved­
bärare och hon fyllde det med spånor. Hon trodde
kanske, att det var en vedbärare, men det var en
frackväst.
Så började hon knoga i trapporna, hon skulle
upp på vind. Där skulle det ske. Men det var himla
långa trappor. Och hon var trött. Hon tappade
spånorna. En efter en gledo de ur vedbäraren,
som var en frackväst, och lade sig beskedligt
på trappstegen. Handen, som höll förklädet, bör­
jade skälva. Det var de trapporna, där barnen
brukade leka skorstenseld, himla långa och branta
trappor. Rätt vad det var släppte handen sitt grepp
och där lågo spånorna. Det var också ett sätt att
göra rent i sitt hus. Hon knogade på i alla fall.

Hon hörde att det tassade försiktigt bakom henne.
Det kunde vara någon av barnen eller pigan. Men
nu ville hon vara ensam. Vreden hade försvunnit
droppe efter droppe alldeles som spånorna. Nå­
gonting annat hade kommit i stället. Hon hade
börjat gråta. Sorgen droppade från ögonen och
från näsan och den silade fram mellan läpparna.
Men den blev inte mindre eller lättare för det,
den blev tyngre och tyngre. Och hon släpade den
med sig ända upp på vinden och satte sig på en
lår. Där satt hon och grät. Över sig hade hon
koppartaket och himlen och under sig hade hon
stenhuset och jorden. Hon grät och skämdes och
höll västen för mun, ifall någon skulle stå i trappan
och lyssna. Den fröjden skulle de inte ha.

Ja, här sitter jag nu, sa farmor.
Jo, jag ser nog det, sa Vår Herre.
Hon talade med Vår Herre.
Ty – vem ska man tala med? Ens man dör,
ens barn skingras, barnbarnen ser man aldrig röken
av, de gamla vännerna försvinna i jorden och på
jorden. Men Vår Herre är alltid till hands. Han
förstår och begriper och hör på. Han sitter inte
och tänker på annat. Och han minns! Han vet, vad
som hände för femtio år sen och för sextio och
för sjuttio. Det är ovärderligt för en gammal män­
niska, som själv tappat minnet.
Farmor sa:
Det här skulle vara min födelsedag och en stor
dag för mig. Och så sitter jag på en lår på en vind.

Vem har bett dig om det? sa Vår Herre.
Det kunde hon inte svara på. Utan hon tog upp
saken från en annan kant.
Tänk, sa hon. Har jag inte varit klok och om­
synt i all min dar, sparsam och försiktig. Och så
kommer mina egna barn och skyller mig för att
ha fel på förståndet.
Har du inte det då? frågade Vår Herre.
Nej! skrek farmor och tog västen från mun, så
att det skulle höras. Nej! Det har jag inte!
Och ändå sitter du på en lår på en vind? Och
ändå släpar du omkring med spånor och tänker
tända eld på ditt hus. Det ser allt konstigt ut?
Men farmor skrek:
Nej, nej, nej! Jag är inte konstig!
Barnen, som lyssnade i trappan, hörde henne
ropa så gång på gång. Och de våndades. De visste
inte, att hon sökte övertyga Vår Herre.
Han sa:
Jaså. Då ska jag visa dig, hur pass konstig du
är. Minns du, vad du bett mig om de sista kvällarna?
Det mindes hon nog, och hon svarade trumpet:
Att barnbarnen skulle få komma.
Plötsligt blev hon ond.
Det bad jag, skrek hon, men det fick de inte!
Mina egna barnbarn får inte komma till mig.
Och Nathan? sa Vår Herre.
Farmor teg.
Han fick komma. Vad gjorde du med honom?
Farmor sa:

Han kom inte för min skull. Han kom för sin
mors skull.
Han kom, sa Vår Herre, och du körde bort
honom.
Han var stursk och ovålen. Han kysste den andra
satkäringen på axeln och mig brydde han sig inte
om.
Han kom, sa Vår Herre, och du körde bort
honom.
Han ljög på mig. Och han eggade upp barnen,
och tussade juden på mig. Det är hans fel, att
jag sitter här.
Han kom, sa Vår Herre, och du körde bort
honom.
Han kom inte som jag ville, sa farmor. Han skulle
ha kommit så att jag fått hjälpa honom. Han be­
hövde mig inte.

Då skrattade Vår Herre: ho, ho, ho – grovt och
djupt som en ko bölar. Men barnen trodde att det
var farmor som skrattade i sin galenskap.
Och Vår Herre sa:
Nej, min gumma lilla, mig lurar du inte. Jag
känner dig. Du ville, att han skulle komma som
en stryker. Och du ville att han skulle äta som
en hund ur din hand. För det är det konstiga med
dig, att den du håller av, ska vara din hund. Eljest
är det inte bra. Men din vilja är inte min vilja.
Och därför satte jag på honom två pälsar och gav
honom ett berg med koffertar och en halv million
och till yttermera visso herr Gawenstein. Ty herr

Gawenstein har ett klart förstånd. Och behagade.
dig icke fånen, så kunde du roa dig med den kloke.
Vad har du sen att säga?
Jag kunde ha fått som jag bad, muttrade farmor.
Vår Herre sa:
Jag vet nog, vad du tror. Du tror, att jag är din
springpojke. Men jag är din herre. Och därför fick
du, som du bad. Fast inte på ditt sätt utan på mitt
sätt. Vad har du sen att säga?
De föllo från mig allesammans ända ned till
Axelsson. För pojkens skull var jag som luft eller
sämre.
Ja, du skulle väl ha varit som drottningen av
Saba, sa Vår Herre och skrattade lika grovt igen.
Eller också var det farmor som skrattade. Hon sa:
Och han gav dem mina pengar, som jag samlat
år efter år. Han gav dem åt Axelsson, som om det
ingenting varit. Och ändå hade jag trott, att jag
skulle bli nödd att ta honom i försvar mot Axels­
son. Men det nötet! Nej, han behövde mig inte!
Är du säker på det? sa Vår Herre. Jag tror
inte, att du är säker på det. Eftersom du sitter
på en lår på en vind och gråter.

Han bad mig inte om någonting, muttrade far­
mor, han bad mig inte ens om förlåtelse.
Men när Vår Herre det hörde, blev han be­
tänksam.
Jaså, sa han, bad han dig inte om förlåtelse?
Kan du säga, varför han skulle ha bett dig om för­
låtelse?

Å, det borde han väl ha gjort, svarade farmor och
förvånade sig. Eftersom jag ändå är hans farmor.
Nåja, sa Vår Herre, det borde han kanske ha
gjort. Jag vet inte riktigt varför. Men eftersom du
ändå är hans farmor, tycker jag nog, att du har
rätt i det. Han borde ha bett dig om förlåtelse.
Ja, eftersom jag är hans farmor, upprepade gum­
man, och hon tyckte, att hon liksom fått ett övertag.
Får jag fråga, sa Vår Herre, vad du skulle ha
gjort, om han bett dig om förlåtelse?
Det visste hon inte. Vad skulle hon ha gjort?
Hon sa:
Jag skulle väl ha gett honom någonting. Han
var alltid så snäll, när han fick vad han ville.
Det brukar så vara, sa Vår Herre. Men nu är
du stursk, min gumma lilla. Du tror, att du har
någonting att ge. Vad skulle det vara?
Något kunde jag väl alltid ha, mumlade farmor.
Vi är gamla båda två, sa Vår Herre, och vi ska
inte skapa oss för varandra. Du vet, att du ingen­
ting har att ge. Eljest hade du aldrig kört bort
honom. Eller vad tror du?
Hon teg. Hon hade ingenting att ge.
Det var det sorgliga i saken. Och hon skämdes
och höll västen för ansiktet. Men det hjälpte inte.
Vår Herre såg henne rakt in i ögonen. Det hade
han gjort många gånger förr och djupast den
gången, då hon satt bak stenen bak stugan och
räknade sina sparpengar.
Aderton riksdaler, sa Vår Herre. Det är inte

mycket mot en halv million. Och till på köpet är
det far dins pengar.
Men du har kanske någonting annat ändå?
Han såg henne in i ögonen med en barmhärtig
och obarmhärtig blick.
Vill du ge honom ditt klara förstånd?
Å, vad skulle han med det? mumlade farmor.
Han sa:
Å, kära, det är nog inte fråga om honom nu.
Det är dig, det gäller. Vill du ge ditt klara förstånd?

Barnen hörde henne gråta. De gingo till henne,
smygande, skrämda, skamsna. De viskade och stam­
made. Kära mor, sa de, kära mor. Inte ska mor
sitta här och gråta. Vi menade inte illa.
Hon reste sig.
Vad är det, ni säger? muttrade hon. Sitter jag
och gråter? Jag går här och stökar, det gör jag.
Hon gick utför de himla långa trapporna; bar­
nen efter.
Och hon upprepade:
Jag går här och stökar, det gör jag.
Men när hon fick se spånorna, blev hon förargad.
Si, si, si, den där Axelsson! Här har han gått
och drättlat nu igen. För alla de gånger jag sagt
honom! Men han börjar bli slö.
Hon ropade på pigan och fick svar från för­
stugan. Där stod Emma och Axelsson, Lova och
Sunesson.
Axelsson sa:
Frun, det är någon, som ringer.

Så här dags! muttrade farmor. Vem kan det vara?
Axelsson drog ifrån regeln, lyfte av kedjan och
öppnade porten. Han tog ett steg tillbaka och mor­
rade som en hund.
Farmor skuggade med handen för takljuset.
Kors i all sin dar! sa hon. Det är ju Grundholm.
Men det var inte Grundholm, inte ens den falske.
Det var tiggegubbens hatt med slaka brätten och
tumhål i skulten. Det var hans gröna gamla rock
med halvannan ficka och ingen krage och ingen
knapp. Det var hans byxor med säckväv på knäna.
Men det var inte hans skjorta och inte hans ansikte.
Det var Nathan.
Han hade tagit på sig tiggegubbens paltor och
gjorde nu detta apestreck. Han menade inte så illa.
Han tänkte: Vill farmor inte ha mig i frack och
pälsar, så vill hon kanske ha mig så här. Han var
van vid konster, en gyckelmakare och narr alla
tider på dygnet. Det rådde han inte för. Emma hade
hjälpt honom, men Axelsson visste om ingenting
och förstod ingenting. Han förstod bara, att det var
ett nytt apestreck. Han mulnade i ett slag till åsk­
väder och han tjöt:
Nej, nu förbanne mig får det vara nog med
konster.
Och han tog honom för bröstet. Strax började
August tjuta, fast han inte riktigt visste varför.
Han stampade och klampade. Axel och Frida rusade
förbi farmor, viskande och tisslande, fräsande och
väsande som kattor.

De voro upprörda, de funno Nathan avskyvärd.
Och de hade rätt. Man leker inte med sorgen, man
hånar inte olyckan. Man kan driva sin mor eller
farmor till tårar, till förtvivlan, till gränsen, där
mörker tar vid. Ty nöden har ingen lag. Men sen
bör man försvinna. Man får inte återvända för att
göra narr av henne. Man avslutar inte en tragedi
med en eländig maskerad. Det ville apekatten göra,
fånen, idioten.
Där stod han nu och klamrade sig fast vid
Borckska gårdens port. Han sig hemsk ut, han
såg ut som en fåne. Han var kanske värd applåder
och tvåhundra dollars just då. Ty han var eländet
självt. Men Axelsson och barnen ville kasta ut
honom. De tio tusen voro glömda och den halva
millionen. Deras samveten hade vaknat och kosta
vad det kosta ville skulle de skydda farmor.
De glömde en sak.
De glömde, att gud är god mot dem, som älska.
Han har sörjt för dem från begynnelsen. Han har
skapat en värld blott för dem. Det är minsann inte
alla, som får komma dit. Och av några tar han
en dryg tribut just vid gränsen. Han tar deras klara
förstånd. Men det är inte så farligt som det låter.
De äro lyckliga ändå. Det är inte så farligt.

När farmor fått undan Axelsson och barnen och
stod tätt framför tiggaren, såg hon ju, att det var
Nathan. Hon kände igen honom nästan genast, men
hon tog sig god tid, innan hon sa någonting. Hon
gav honom ett tecken att han skulle stiga in och

stänga porten efter sig. Hon betraktade hans paltor
och tog i dem och skakade på huvudet och fnös.
Men först då han böjde sig ned och kysste henne
på ärmen, fick hon mål i mun.
Jaså, du kom tillbaka till sist, sa hon. Jag tänkte
nog det. Men det var ju i alla fall en överraskning.
Hon tog sig om näsan och tillade:
Det var en glad överraskning. Det var det.
Och hon sa till barnen:
Vad går det åt er? Känner ni inte igen Nathan?
Jag kände igen honom ögonblickligen. Fast han
vuxit och lagt ut.
Hon vände honom runt och granskade honom
fram och bak och mumlade för sig själv:
Det blir att klä upp honom från topp till tå.
I detsamma fick hon syn på Axelsson.
Axelsson! sa hon och spände ögonen i honom.
Kom det ihåg, att om han inte håller sams med
Nathan, får han flytta. Jag vill inte ha något bråk
i huset. Gå ut i köket.
Axelsson gick och farmor fräste efter honom:
Kan en tänka! Han har inte sett pojken på tio
år, och det första han gör, kastar han sig över
honom. Det är till att vara långsint.
Och farmor då? frågade Nathan. Är farmor inte
ond på mig?
Hon svarade undvikande:
Det får vi väl se i morgon.
Så jag ska inte stå i skamvrån då? frågade
Nathan.

Hon svarade och nu bestämt:
Nej, inte i kväll! I kväll ska vi hålla fred alle­
sammans. Det är så sällan man har något roligt.
Och nu ska vi äta lite mat, har jag tänkt mig.
Men det var ju så sent. Hon måste medgiva att
det var alldeles för sent för ett stort kalas. Emma
satte fram en bricka med lite uppvärmt åt Nathan
och det fick räcka. Och sedan hon sett honom äta
med god aptit, gick farmor och la sig.
Jag begriper inte, sa hon, men jag tror, jag är
trött.










Farmor låg i sin säng. Hon resonerade inte med
Vår Herre. Hon låg bara och tittade på nattlampan
och tog sig i öronen. Och rätt vad det var, kom
han tassande och satte sig på sängkanten. Inte Vår
Herre utan Nathan. En skranglig och ömklig figur,
skälvande och huttrande, inte mycket kropp just,
inte mycket karl. Inte karl för två styver ens vänner
emellan. En figur, en urfigur. Men där satt han
i alla fall.
Ska du sitta här och huttra? sa farmor. Varför
går du inte och lägger dig?
Han svarade:
Jag är rädd.
Vad är du rädd för? Är du rädd för mig?
Nej, han var inte rädd för farmor. Och till bevis
stack han sin hand i hennes. Det var ett gammalt
fredstecken dem emellan och ett säkert bevis. Men
hon kände, hur han skalv.
Vad är du rädd för då?
Det visste han inte.
Farmor sa:
Ska det vara bättre att sitta hos mig? När du
är rädd.
Det var bättre.

Nå, så sitt då, sa farmor. Och hon frågade, hur
han haft det.
Hon sa:
Jag har hört, att du ska ha varit dräng på en
cirkus. Det kan det väl inte vara mycket bevänt
med?
Nej, medgav han, inte är det mycket bevänt med
det. Men jag reder mig. För farmor ska inte tro,
att jag är så fattig som det ser ut till. Jag reser i de
sämsta kläderna.
Tro det, tro det? mumlade farmor och trodde att
han skröt. Och hon frågade, hur det förhöll sig
med de där tiggarebreven. Det var väl allt lite
konstigt att skriva tiggebrev, om man redde sig
ändå?
Det medgav han. Och han medgav, att han skrivit
de första breven för nöds skull. Han sa:
Men nu ska jag tala om något, ifall farmor lovar
att inte skvallra.
Hon lovade.
Han sa:
Först tiggde jag för nöds skull men de sista
breven skrev jag för skojs skull. Oj, oj, oj, vad
jag hade roligt. För jag trodde, att jag skulle kunna
komma hem som en fin karl. Och då skulle far­
mor ha blivit pannkaka!
Hon fnös.
Har du sett mig bli pannkaka? Det tror du inte.
Inte pannkaka precis, medgav han. Men jag
trodde, att farmor skulle säga: Tänk, att det kunde
bli så pass karl av dig.

Är det inte annat än det, sa farmor, så kan jag
väl säga det ändå.
Men han svarade:
Det är inte detsamma.
De tego och höllo varandra i hand och farmor
kände att han skalv. Plötsligt sa hon:
Tänk, att jag ändå tror, att du sitter och är rädd
för mig. Men det ska du inte vara. En blir ju
lugnare med åren och mera beskedlig. Och sitt
nu inte där och skälv som en krake. För då tar jag
till lipen.
Hon snyftade till och snörvlade med den stora
näsan.
Nej, men farmor! skrek Nathan.
Och han sa:
Det minns väl farmor, att jag alltid varit rädd.
Bara rädd. Hemma och borta, ute och inne, bara
rädd. Och rädd har jag varit och rädd kommer jag
att bli. Och när jag blir så gammal som farmor,
kommer jag att ligga och skaka i sängen av rädsla.
Men farmor ligger som ett stenhus.
Gud ske pris! sa gumman.
Men vet farmor vad? Vet farmor vad jag trodde?
Vet farmor varför jag ville göra farmor till pann­
kaka? Jo, för kunde jag det, då skulle jag aldrig
mer bli rädd.
Varför det då? undrade farmor.
Nathan skrattade:
Jo, för då hade jag väl ändå varit tusan till karl!
Det medges, sa farmor. Men man ska vara lagom
stursk.

Han böjde sig fram över henne.
Säg i alla fall! bad han. Säg! Har farmor aldrig
varit rädd ? Bara rädd, utan orsak, bara rädd ?
Nej, det hade hon sannerligen icke.
Men hon förstod och begrep att en sån där liten
stackare kunde vara bara rädd. Ty det är väl orsak
nog att vara en stackare.
Hon förstod och begrep; dummare var hon inte.
Och hon sa:
Ska jag berätta något för dig, så går det kanske
över?
Hon letade efter något att berätta och hon drog
sig i näsan; det klarar tankarna och stärker minnet.
Låt mig se, sa hon. Har du hört någon gång, hur
det var, när jag skrämde far med länsman ?
Nej! Aldrig! Berätta!
Och farmor berättade.










Farmor bor kvar i sin gård och den är alltjämt
den Borckska. Allting är sig likt. Nathan har farit
till sitt land igen, Axel och Frida till sitt. Emma
finns kvar, Axelsson och Grundholm, den falske.
Sunesson läser sin tidning i herrummet, Lova sitter
varje söndagskväll bland planscher och album i
förmaket. Det är den Borckska gården. Om den
är såld och till vem och när och hur och var
det skedde och på vilka villkor, det minns inte
farmor. Och det angår henne inte. Hon har gjort
sitt. Om hon gjort rätt eller orätt, det tör bli uppen­
bart på den yttersta dagen. Till dess får det vila.
Ibland blir farmor en smula orolig. Hon vet
inte, hur hon ska hinna med flyttningen. Betänk,
att det är ett stort hus! Betänk, att det är
tjugu rum, fyllda med möbler och minnen! Därtill
vinden med allt sitt bråte och källaren med sitt
och skamvrån med sitt. Hur ska det bli? I vilken
ända ska man börja?
När den oron kommer, får Emma och Axelsson
några hårda timmar. Det springs i trapporna och
slås i dörrarna och dras i kistor och lårar. Och
som oftast slutar det med att farmor och Emma stå
mitt emot varandra, blick i blick och panna mot
panna och händerna i sidorna. Emma blir nödd att

ge efter. Men farmor ger också efter. Hon blir trött
och går och lägger sig och somnar. När hon vaknar,
har hon glömt flyttningen och oron.
Det är bra att ha ett klart förstånd och ett starkt
minne. En gång måste man minnas alltsamman,
hela livet; man måste se sig själv och döma. Men
sen är det bäst att glömma.
Glömma vad som kan glömmas och minnas vad
som skall minnas. Ty det finns saker och ting, som
man måste hålla reda på. Man får till exempel inte
glömma barnbarnens födelsedagar. Över huvud
taget får man inte glömma någonting, som rör barn­
barnen. Farmor glömmer ingenting på den kanten.
Och hon känner dem utan och innan, barnbarnen.
Någon gång komma de på besök, ibland bebådade,
ibland som en överraskning. Det händer kanske inte
så ofta, som önskvärt och billigt vore, men det hän­
der! Och farmor känner dem, funderar och förstår,
begrundar och begriper. Vill man ha upplysningar
om barnbarnen, bör man vända sig till henne. Visst
folk, ingen nämnd och ingen glömd, finna sin
futtiga fröjd i att klanka på allt och alla. Farmor
kunde ha åtskilligt att säga dem. Hon skulle säga
dem saker, som de skulle må bra av ända ned i
den sura magen. Ty det är hennes uppgift att för­
stå och begripa. Visst folk skulle må bättre, än vad
vadde göra, hon själv skulle må bättre och det hela
skulle få ett bättre utseende.
Tänk bara på August! Folk säger, att han dricker.
Nåja, det kan hända. Men varför dricker han ? Fråga
farmor! Hon hör fiolens gnäll och blundar, hon tar

sig i öronen och råkar ibland täppa till dem. Ty det
är inte roligt. Det är sorgesamt, så att man kunde
skura golv med bara tårar. Men hon lyssnar, hon
nickar, hon förstår.
Det är hennes konststycke och det är hon ensam
om. Det är ett stort nummer, ett verkligt nummer,
det är unikt.
