
  
    
      
        
      
      
        
      
      
        
      
    
  














TIDENS KVINNOR














OLA HANSSON







TIDENS
KVINNOR















MALMÖ
AKTIEBOLAGET FRAMTIDENS BOKFÖRLAG




























MALMÖ
TRYCKERIAKTIEBOLAGET FRAMTIDEN
1914













GALLBLOMMA
















I

I blomsternas värld fins en grupp av företeel­
ser, vilken går under namnet gallblommor. När
den vilda nyponörten omflyttats i trädgårdstäppa,
drivhus eller kruka i fönsterkarmen samt kultive­
rats genom många årsled, undergår den en väsent­
lig och ödesdiger metamorfos, i det att blommans
alla befruktningsdelar omdanas till kronblad. Den
naturliga artens ena blomkrans, vilken omsluter
det enkla och stora mysteriet, mångfaldigas däri­
genom att detta senares redskap, ståndarne och
pistillerna, själva förvandlas i den förras liknelse.
Som blomman står där i sina heta lysande färger
och liksom inhöljd i en ånga av doft, synes den
med helt annorlunda braskande löften och en helt
annorlunda lidelsefyld trånad locka luftens alla

kringsvärmande insekter till att uppfylla deras an­
visade medlarekall; och dock bor mitt inne i den
doftande prakten det sterila Ingenting.
Såsom en sådan gallblomma var den unga
kvinna, vilken jag här vill skildra.
Om en kvinnotyp, som hon funnit i en modern
roman och vilken hon igenkände som sin egen
noggranna spegelbild, yttrade hon i ett brev:
»Föreställ er en romersk adelsdam från kejsar­
dömets dekadans eller en av medeltidens Theo­
doror ställd mitt i vårt moderna samhälle, –
genom uppfostran och generationers vanor till den
grad slav under de sociala hänsynen, att hon hällre
underkastar sig vad som hälst än giver vika i
kampen mot frestelsen. Tänk er en kvinna med
sådana anlag, utan männens resurser – deras ar­
betsamma liv och mångfaldiga intressen – dag
efter dag gå sysslolös hemma, överlemnad åt sina
egna nycker och fantasier, aldrig upplärd att ha
några andra inträssen än för sällskapslivet, vilket
ju blott är »un grand rendez-vous, où tout cause
amour», – tänk er vilket uselt, depraverande liv
hon måste komma att föra.»
Den dödsfientliga motsättning och obotliga
sönderklyvning, vilken åskådliggöres genom dessa

tvenne exempel, bildade hennes personlighets ur­
grund och åstadkom den tragiska konflikten i hennes
livsöde. Jag har liggande inför mig en samling
brev, i vilka hennes natur blottat sig, och jag be­
höver endast öppna ett av dem vilket som hälst,
gripet ur högen på måfå, för att genast varsebliva
den aldrig vilande pendelsvängning, den smärtsamma
slitning mellan tvenne lika starka makter, vartill
hon var oåterkalleligen dömd. Jag kan när som
hälst frammana för mitt minne en serie bilder ur
mitt eget liv och i vilken hon var förgrundsfiguren:
i dem alla möter mig, visserligen i många skiljak­
tiga yttringsformer, men i alla fall oundgängligt
som ödet, denna ena och samma själsdaning, av
vilken jag röner intrycket av tvenne vackra, goda
ögon, vilka sitta i ett och samma fintbildade
huvud men som skela i var sin riktning.













II

Hon tillhörde en gammal patricierfamilj, som
för ett par århundraden tillbaka invandrat från
Tyskland till en sydsvensk stad, vari den alltjemt
sedan spelat en dominerande roll genom att med
sina medlemmar rekrytera dess affärs- och ämbets­
mannakår. Hennes fader hade brutit med släktens
traditioner genom att från sin allra första ungdom
slå sig på jordbruket: i en avsides belägen ort
inköpte han enorma sträckor av stenbunden ljung­
hed och småskog, och han insatte hela sin betyd­
liga förmögenhet på att dyrka och befolka dessa
karga och obebodda nejder. Han genomförde
sina planer: han rödde åker och planterade skog
samt översållade trakten med hus och gårdar. På
en av dessa senare, den största av dem alla, resi­

derade han själv såsom ortens potentat. Här blev
hon född, här förflöto hennes första barndomsår,
här begynte hennes fysiska och psykiska individu­
alitets trådar att knyta sig och fläta sig samman.
Hela denna tid av hennes liv tedde sig sedan för
henne under en enda bild: hon såg ett stort vitt
hus med gröna fönsterposter, liggande på en kulle
och omgivet av skog, med en väldig rundtrappa
åt gårdssidan, samt sig själv inne i en lång suite
av stora, höga, ljusa rum såsom en blek och spens­
lig unge, en dam i dockstorlek och dockpynt, med
kvinnans instinktiva, endast till hälften medvetna
koketteri brådmognat nästan innan hon ännu
lämnat linda och vagga.
Emellertid hade fadern kunnat genomföra sina
företag blott genom att kränga ut och in på sin pen­
ningpung: när hans verk hade nått sitt flor, drevs
han själv med sin familj ut av det paradis, han
skapat. Han måste sälja den ena skogen, den
ena gården efter den andra, och till slut fans icke
kvar mer än en liten egendom; på denna byggde
han en enkel rede åt den hastigt förstorade fa­
miljen, där den hade att leva ett tämligen obe­
kymrat men anspråkslöst liv till döddagar. Här
växte hon upp ända till konfirmationsåldern. En

sådan förändring i en familjs ställning måste utöva
en djupgående och smärtsam inverkan på varje
barngemyt; på hennes var densamma av särdeles
ödesdiger art, emedan hennes impressionabilitet
såväl som hennes reflexion redan av naturen voro
vida över det normala måttet. Den successiva för­
enkligen i vanor och behov, förflyttningen från
bekymmerslös lyx till ständigt vaksam sparsamhet,
den förödmjukande åsynen av efterträdarne på det
närbelägna barndomshemmet, umgänget med den
rika släkten, – allt detta trängde sig samman
kring hennes känslor och tankar i större mängd än
de kunde förarbeta; de vordo bådadera försatta i
en alltför intens verksamhet, och följden blev över­
ansträngning av dessa förmögenheter samt en sjuk­
lig förfining av dem.
Då hon lagt av sina korta kjolar, sändes hon
bort ur föräldrahemmet för att erhålla den ut­
bildning och uppfostran, vilka ansågos oundgängliga
för en ung flicka ur den samhällsklass, till vilken
familjen i trots av de förändrade ekonomiska för­
hållandena räknades. Hon kom i huset hos för­
näma släktingar i Stockholm och sattes i en av
huvudstadens främsta flickskolor. Hon röjde sig
såsom en fullt utpräglad individualitet redan vid 

denna tidiga ålder, då de flesta kvinnor på sin
höjd ega en allmän, odifferentierad känsla av att
vara kön. Hennes kunskapstörst såväl som hen­
nes förmåga av mekaniskt och intellektuellt studium
voro av snarlik art som hos mannen: hon över­
gick därför till en högre undervisningsanstalt, av­
lade omsider fullständig studentexamen samt in­
skrev sig vid ett av landets universitet. Hennes
känslo- och fantasiliv hade erhållit en ännu mera
drivhusartad utveckling, hon hade däri genomlevt
livsstadier hos sig själv och hos sina väninnor, vilka i
verkligheten för kvinnor av hennes år måste vara
en terra incognita, och vid tjugo års ålder utsände
hon i bokmarknaden en liten roman, vilken hade
en succès de scandale i landet.
Redan i och för sig var boken en styggelse
inför publiken; den blev det i dubbel måtto där­
igenom, att den var skriven av en ung kvinna.
Den hade formen av några lösryckta, löst samman­
bundna episoder ur en ung kvinnas liv; men den
slöja som man i konsten givit namnet objektivitet,
var så genomskinlig, att man med full rätt betedde
sig, som om det vore författarinnan man gjort
bekantskap med: denna senare och hjältinnan sam­
manflöto till en gestalt. Hos den skildrade unga

kvinnan var först och främst hela den existerande
mångfalden av livsintressen, livssträvanden och livs­
ideal reducerade till ett enda: förhållandet till det
andra könet. Därnäst var ur hela den mångfald
av företeelser, vari ett sådant förhållande brukar
bryta sig, liksom solljuset i prisman, blott en enda
grupp upptagen till skildring, – den nämligen,
vilken utgöres av förtoningarnas, dagrarnes väx­
lande och flyktiga spel på ytan, – medan där­
emot själva huvudfärgerna och de egentliga djupen
voro opåaktade: kärleken var reducerad till erotik,
och denna till den urvattnade och fadda form,
som går under namnet flirtation. Slutligen voro
alla de psykiska element, som förefinnas i könens
hemlighetsfulla attraktion till varandra, i det när­
maste utstrukna; hos den unga kvinnan utgjordes
förbindelsen med männen uteslutande av fysiolo­
giska processer, vilka tillika försiggingo på ytan,
av plötsligt uppkommande och hastigt övergående
förnimmelser i huden, i svalget, temperaturskiftnin­
gar i blodet o. s. v. Denna bok av en ung flicka
lämnade ett slags könsmellanvarandets fysiologi i
dess ytspel. Denna könsförhållandets simplificering
var det ena karaktäristiska draget i boken och
hos huvudpersonen; det andra bestod däri, att

detta kvinnliga naturel framställdes såsom tragiskt
för henne, som bar det. Den unga kvinnan framstod
som en martyr, olycklig därför att hon ej kunde
fullständiga sitt i fysiologiska småprocesser förflyk­
tigade könsförhållande med den naturliga fysiolo­
giska slutakten eller fördjupa detsamma till lidelse,
till kärlek. Hon brändes upp av en inre hetta, drif­
ten tärde henne som en lönlig sot, hon blev sjuk
till sin kropp och tom i sin själ, hon slutade med
att få bleksot och att äkta en halvgammal herre
som icke hade annat företräde än att vara ytterst
distingerad. Varför hon icke lydde naturens bud,
därpå svarade författarinnan icke; det stod genom
hela boken såsom ett stort ?, bakom vilket man
hade en förnimmelse av att författarinnan dolde
sitt ansikte, – av osäkerhet, av smärtsam skam,
av feg rädsla att röja något som hon ville gömma,
vilketdera visste man icke.
Hon var aderton år och nyss bliven student,
när hon skrev denna bok. De tvenne följande
åren tillbragte hon i utlandet, i det att hon full­
bordade sin salongsuppfostran i Vevey och stärkte
sin genom varjehanda undergrävda hälsa medels
bad i Pyrmont. I året 1883 kom hon tillbaka
till hemlandet. Det penningbelopp, som till följd

av de begränsade resurserna en gång för alla var
anvisat till hennes utbildning, var uttömt, familjen
kunde intet vidare kosta på henne, och så återstod
för henne intet annat än att vända tillbaka till
föräldrahemmet. I den nödtvungna mångåriga
vistelsen i en avsides lantlig vrå, varest dagarna
den ena den andra lik, följde på varandra i nerv­
irriterande, själssövande monotoni, varest dagens
timmar lågo ordnade i hyllor, var och en med sin
rubrik, varest hela livet var som ett stillastående
och grunt vatten, människorna de samma, vanorna
enahanda, – i denna nödtvungna, mångåriga, oav­
brutna avspärrning, i denna lufttomma ensamhet,
vari fantasien ostört arbetade med förgångna upp­
levelser och ständigt närvarande drifter, utan att
livet självt lämnade nytt material, erhöll hennes
personlighet en sällsam, sjuklig växtlighet, påmin­
nande om den som en planta erhåller i starkt
gödslad jord eller om den plötsliga utvecklingen
hos en blomma, som flyttats från den kyliga tem­
peraturen i gata och bod in i hemmets varma
stugor. Härunder växte naturligtvis, i och med
allt det andra hos henne, även den klyfta, genom
vilken urgrunden var kluven i tvänne hälfter; ifrån
att vara en knappast skönjbar rispa, vidgades den

till en avgrund, vilken hon icke åter kunde fylla;
allt vad hon i detta syfte kastade ned, av vilje­
ansträngningar, av lidelseansatser, av tankegrubbel,
försvann i ett bottenlöst djup. Den grävde sig
djupare och bredare för vart år som gick; när
den omsider ätit sig igenom även det som hos
henne var livets och personlighetens kärna, näm­
ligen driftsambandet med det andra könet, störtade
hela den fina, bräckliga byggnaden samman i ruiner.













III

En sommareftermiddag satt jag samman med
henne inne på den jungfrubur, som hon inrättat
åt sig av ett litet gavelrum uppe på vinden. In­
redningen företedde en sällsam blandning av torv­
tighet och raffinement. Tvärs över rummet var
draget ett förhäng, vilket avdelade det i tvänne
hälfter: den ena, bakom förhänget, utgjorde säng­
kammare, den andra boudoir och arbetsrum. Denna
senare var fullproppad med möbler: två personer
hade svårt att röra sig obesvärat ibland dem. En
utsökt smak, en kvinnas och en konstnärs smak,
hade av mindre än ingenting framtrollat en stil­
full interiör. Möblerna voro banala, otympliga,
gammalmodiga, sammanravsade på måfå och ur
utnyttjade förråd, och den ena skrek emot den
andra; men över dem alla låg, såsom ett kost­

bart och säreget överdrag, prägeln av en indivi­
dualitet, vilken var stark nog att kunna binda det
osammanhöriga tillhopa och dölja alla skåror.
Liksom den unga kvinna, vilken satt framför mig,
egde en doft över sitt hår, som jag aldrig på­
träffat hos någon annan människa, – en doft ej av
påstänkt parfym utan utångande från själva hår­
svålen, en obestämbar, i språkets ord ogripbar
doft, en söt varm vaniljdoft, rusande, fastän på
gränsen av det fadda, – sammalunda möttes jag,
var gång jag inträdde i denna lilla flickkammare,
av en liknande doft, genom vilken den gjordes till
något absolut enastående i hela den värld, vari
jag kom, något som var sig själv och intet annat,
något avslutat, kringstängt, som hävdade sin egen
art gent emot vad det vara måtte; jag rönte var
gång en sensation, vilken jag ingenstädes annars
och varken förr eller senare erfarit.
Hon satt på stolen i skrivbordsvrån, rummets
pièce de résistance. Skrivbordet, som stod in­
kilat i själva hörnet, var i miniatyrformat samt
översållat med småpjeser; i bakgrunden lopp en
reol med hennes älsklingsböcker: Bourget, Swin­
burne, les Goncourt; över det hela höjde sig
terrassformigt runda hyllor, betäckta med souvenirer

och porträtt, – manliga porträtt, porträtt av de
män, vilka stått henne intimt nära och som sålunda
betecknade stationer på hennes livsväg. Hon satt med
ryggen mot skrivbordet; dagsljuset föll fullt och
hårt genom fönstret in över gestalten och ansiktet,
– den spensliga gestalten, bräcklig som porslin,
smidig som vidje, och det gråaktigt bleka ansiktet,
litet, ovalt och nervöst. Bakom henne, utanför, i
ramen av fönsterkarmen skymtades en flik blå
himmel och ett stycke grön skog; den blå luften
hängde tung och död, den gröna skogen hängde
tung och sovande; det var som om den ena svet­
tades och som om den andra andades ansträngt
med torr gom; man hade en förnimmelse, som
om naturen i liknelsen av ett djur låge nedanför
fönstret med tungan hängande ut ur munnen, torr
och skälvande, samt i dov och ängslig beklämning
långsamt vände ögonen emot en uppstigande åska.
Hon satt slappt och halvliggande i stolen, med
den ena armen utsträckt över skrivbordet, medan
den andra hängde slappt ned över ryggstödet. Så
skiftade hon ställning: krökte överkroppen framåt,
lät huvudet falla ned mot bröstet, som vore det
för tungt för halsen att bära det uppe, samt
lade båda händerna i skötet. Hon rätade på sig

med synbar ansträngning, men föll i nästa ögon­
blick åter samman, slappt; de långa, smala, vita
fingrarna på de långa, smala, vita händerna ring­
lade sig som ormar; hon strök sig med en nervös
och hastigt avbruten rörelse över ansiktet, hon
andades med besvär, och på den grå halshuden
tecknade sig tvenne hektiskt röda fläckar, en på
vardera sidan, nere under örat. Just i detta ögon­
blick undföllo henne de ord, vilka ha hållit hela
denna erinring frisk i mitt minne med alla även
de minsta detaljer, medels en hemlighetsfull makt,
analog med den, varigenom spriten kan konservera
en organism, vilken utan densamma skulle rönt
kadavrets öde, upplösts och förflyktigats.
Vi hade samtalat om könsspörsmålet, om man
och kvinna, om kärleken, erotiken och äktenskapet,
om lidelsen och drömmarne, om verkligheten och
svärmeriet. Samtalet hade omsider lupit ut i det
antingen – eller, i vars motsättning detta spörs­
mål tillspetsar sig i tider av överförfinad kultur
och bland människor, som differentierats snabbare
än de ting och de livsmöjligheter, i vilka de ha
att realisera sina ideal och behov; inför oss båda
hade rest sig könsförhållandets ödesdigra Janus­
huvud med dess ena blodfulla, köttiga fysionomi

och dess andra månskensbelysta Antinous-anlete.
Då kom vid anblicken av den förra, ur hennes
innersta varelse ett utbrott, oemotståndligt och
omedelbart som ryckningen vid en smärtsam be­
röring, samt beledsagat av en gest, ett tonfall, ett
ansiktsuttryck, vartill jag icke kan finna annan
pendant än den grovt brutala av den däste dyspep­
tikern inför ett fullrågat bord:
»Det är vämjeligt! För mig är det vämjeligt
– vämjeligt!»
Dessa ord föllo som ett abnormt bjärt, nästan
vanställande sken över hennes ansikte. Dess grå­
het blev än mera osunt grå, det sötaktigt fadda
leende, hälvten omättlig begärelse, hälvten äckel­
sjuk övermättnad, vilket ständigt låg stelnat kring
hennes mun, ynglade inne i min fantasi ett bild­
fullt kaos, och jag varsnade för första gången den
obotligt djupa skåran i hennes väsens urgrund,
vilken i stället för att ärras, blödde alltjämt star­
kare, tills kallbranden härjade i sårväggarne.
Emellan soffhörnet, i vilket jag låg lutad, och
skrivbordet, vid vilket hon satt, var hela väggen
täckt med blomstersouvenirer. Varje liten blomma
och varje litet blad var omsorgsfullt uppklistrat på
papper eller tyg, och vid sidan stod årtal, datum,

initialer eller vad det nu kunde vara, – allt så­
dant som för var och en utom henne själv var en
oläslig chifferskrift, men som i hennes själ och
nerver väckte bilder och förnimmelser med ljuva
hemliga erinringars sötma. De ord, som oberått
undsluppit henne, och denna sällsamma väggdeko­
ration ställde sig upp i min själ tätt intill varandra:
kontraster och dock hörande intimt samman; och
när den motsats, vilken de betecknade, legat en
stund inom mig, vuxit och vunnit klarhet, flöt den
samman med den, i vilken urgrunden i hennes
väsen var kluven:
Denna unga kvinna satt bland sina blomster­
souvenirer såsom orientalern i sitt välförsynade
harem. Dessa falnade, bleknade blommor egde
för henne färger, mera glödande och inciterande
än trädgårdens eller ängens levande och saftiga
blomsterprakt; torra och utan doft, inhöljde de
henne i en berusande ånga av vällukt, i vilken hon
försjönk som i ett hav av vällustiga förnimmelser.
Kanhända till och med de ursprungliga upplevel­
ser, om vilka de buro minne, varit helt fattiga
gent emot dessa fantasiens och sensationernas re­
konstruktionsföreteelser. I en starkt och hastigt
förbiglimtande hallucination såg jag henne i hen­

nes rum mitt ibland dessa minnen, – en utsträckt
halvnaken kvinna, med ett domnat vällustleende
kring munnen och med halvslutna ögon, i en at­
mosfär av våt värme, utdunstande ur hennes blod
och hud, förbrännande i en begärelse, som lång­
samt glödde hän utan att kunna ett enda ögonblick
slå ut i låga.













IV

»Ute i min systers trädgård», heter det i ett
av hennes brev, »blommar en stor solros. Jag
älskar den blomman – stor och kraftig, ren och
glansig i färgen. Jag har alltid tyckt om gult –
när jag var liten, ansågs det hemma för simpelt
att göra det, och jag skämdes för min smak. I
skolan led jag hån för mitt tycke för starka, ly­
sande färger – det var på den tiden då smuts­
gult och smutsgrönt var à la mode. Nu törs jag
tillstå det: jag älskar blått som bländar, gult som
skiner, rött som flammar, svart och vitt som bry­
ter, grönt som kelet smeker. Dessa färger äro na­
turens eviga protest mot det gråkalla, det tillgjort
oklara och orena. Jag älskar dessa färger – och
ändå trivs mitt öga bäst vid dimmor och dämpat
ljus.»

Genom hela hennes liv, genom alla dess sta­
dier, i stort som i smått, genom vardagshändel­
serna och undantagstilldragelserna, drog sig denna
oförmedlade motsats mellan vad hon »älskade»
och vad hon »trivdes» i, denna oupplösta disson­
nans mellan vad hon ville och vad hon kunde.
»Jag älskar hos människorna som i naturen
det unga, varma och kraftiga, den sköna sinlighe­
ten», skriver hon en annan gång; »såsom jag älskar
våren: ung grönska, lätt och ren luft, till och
med en smula blåst, skiftande dagrar och skuggor,
knoppar och möjligheter, – sådant älskar jag också
livet. Ni vet ju, att jag förälskat mig i april och
maj, i de första späda knopparna på de torra
grenarna, i vitsippor och tussila go på ännu halvt
kälbunden jord, i skära äppleblommor på bara
träd, som falla vid första snö- eller regnskur, –
kort sagt i hela denna ’puberté souffrante’, som är
det finaste, ömtåligaste, farligaste och löftesrikaste
skedet både i naturen och för människan, och där­
för älskar jag de månader, då allt detta bryter
fram, längtan och jubel och smärta och sorg, då
hjärtat blir så stort och varmt, handen så het och
girig.»
Sådan är den ena halvan av hennes personlig­

het, med utpräglade ideal, med djupa böjelser och
äkta drifter. Men inunder den lever den andra
halvan ett ännu intensare, ett ännu verkningsdig­
rare liv; och så stark och inkräktande är dess
makt, att den metamorfoserar de övre liggande
skikten i sin egen liknelse. Hon framställer så­
lunda bilden av ett sollyst vårlandskap, över vilket
en skugga faller framstupa, en djup kall skugga,
som sträcker sig lång och sväller på bredden, tills
solljuset blott ligger såsom en tindrande rand
runt ikring allt det svarta, tomma, döda.
»Jag är inte frisk i dag, därför skriver jag så
illa. Överhuvud kan jag knappt minnas den dag,
då jag varit riktigt frisk. Det är denna eländiga
neurasteni eller anemi, som man inte kan bota.
Jag vet, det gäller framför allt att bekämpa denna
letargiska matthet; men ni vet inte, vad det är
frestande att få ligga helt stilla på de doftande
gula löven under björkarne, dessa blida och soliga
höstdagar, som jag mest älskar på hela året. Eller
att timvis, utan att tänka, sitta och se på månen,
där den sakta höjer sig över de bruna, vågiga
ljungkullarne. Danskarne ha ett ord som heter
»Maanesyge»; detta tillstånd tror jag mig begripa;
’nostalgie de la lune’ skulle Bourget säga. – Jag

hör nästan aldrig en fågel sjunga eller ser en blomma
växa, utan att jag tänker på, hur dyrt man har
köpt den äran att vara en civiliserad människa.»
Denna nervositet bortfrätte efter hand livs­
grunden i henne, de djupast liggande och massi­
vaste skikten i den avlagringskomplex, som kultur­
människan företer, den fond av affektiv omedel­
barhet, vilken ensam kan lämna material till ut­
formning i liv. Hon var själv fullt medveten om
denna process, vilken utgjorde ett långsamt hän­
döende; hon kände dess grund, dess art, dess
följder, och hon erfor grämelse: »Jag försäkrar
er, att jag lider av min egen maktlöshet, min brist
på förmåga att åtaga mig något och genomföra
något. Det fins något så eländigt blött och trött
hos mig; när andra människor handla eller tänka
eller drömma med besked, förlorar jag mig i
tomma monologer med mig själv.» Och på ett
annat ställe: »Jag vet inte, hur det är med mig,
ty innan jag gjort en sak, ser jag den alltid blott
från en synpunkt, men när jag så har gjort den,
så blir den mig plötsligt klar från så många sidor.
Och så kan den fortfara att pina mig; och följ­
den har blivit, att jag aldrig vågar något bekym­
merslöst, fullt och helt och utan skrupler.»

Hon är såsom en dubbelmänniska, vilken nöter
sig själv upp genom ständiga skärmytslingar och
spionerier; hennes naturel är danat som Siames­
tvillingarna. Motsatsen framträder i sin mest till­
spetsade form, på samma gång som den röjer sitt
innersta väsen, då denna dubbelmänniska finner sig
stäld gent emot döden. Hon som mest av allt
älskade våren: ungdomen, knopparne och möjlig­
heterna, det varma, grönskande och spirande, –
hon njuter skådespelet av förgängelsen i naturen:
»Det har blivit höst nu med ens, sedan ni reste.
Det har på dessa dagar kommit över hela naturen
detta je ne sais quoi av melankoli, denna aning
om död, som omärkligt, man vet inte hur, nästlar
sig in i vindens sus, i ljusets ton, i skuggornas
mörkare fall, i den egendomliga doft av jord och
multnande löv, som fyller luften. Jag älskar denna
blida, morbida ljuvhet, som följer på sensomma­
rens oroliga, nervösa, prakttävlande färgglans.»
Så älskade denna kvinna våren och hösten,
groningen och förgängelsen, doften av ungt liv
och likets lukt, – älskade det ena som det andra
lika starkt, blott med skilda väsen inom sig. »I
går, strax innan jag blev sjuk, var jag ute och
gick,» skriver hon i ett brev. »Jag önskade ni

hade varit med, så skulle ni fått se färger. Fär­
gerna voro blott skiffergrått och violett och dim­
blått och mörkbrun ljung och vit snö. Men denna
ljung och denna snö tecknade så märkvärdigt klart
sina melankoliskt placida, enformiga linier mot den
dimmiga bakgrunden, att jag knappt kunde förstå,
hur sådan klarhet och sådan dimma kunde trivas
tillsammans och så innerligt smälta in i vartannat.»
I denna landskapsbild har hon oöverträffligt teck­
nat sin egen karaktär; jag står inför denna all­
deles så som hon själv inför detta landskap.













V

En eftermiddag mitt i högsommaren steg jag
av på den lilla järnvägsstationen, i vars närhet
familjen bodde. Hon var mig till mötes vid tåget;
vi gingo en halv timme på gula dammande vägar,
över slättbygd och genom skog, innan vi nådde
hennes hem. Detta såg ut ungefär som en skånsk
bondgård: gamla halmtäckta uthus, en nybyggd
boningslänga; gården låg långt ute i ensamheten,
mitt på en öppen, flack dalbotten, med höjddrag
och skogar i alla horisonter. Man kom först in
i en liten salong, tarvligt inrättad, något tom i
sitt intryck; öppnade dubbeldörrar ledde till en
gröntomvuxen veranda, från vilken man över en
nyanlagd trädgård hade en vid utsigt över land­
skapet. Fadern var en högväxt, bredskuldrad

lantman i den gamla stilen, med ett rött ansigte
inom grått tätt hår och helskägg; han var aldrig
synlig utom vid måltiderna, yttrade sällan något,
och var för främlingar alldeles obegriplig, när det
emellanåt hände; han gick till sängs kl. halv 8 och
var uppe i tidigaste otta. Modern var en helt
annan natur: rund och välmående till kropp och
själ, rörlig, hjärtegod och osammansatt, lät hon i
bästa tro en och samma ström av oövertänkta
vardagsord, i vilka husets monotona, stillsamma,
idylliska liv gav sig uttryck, rikligt och enahanda
rinna över alla människor, situationer och hän­
delser. Redan första aftonen av min vistelse på
denna främmande ort och bland dessa okända
människor förtalde hon mig, under den fottur som
vi på kvällen gjorde i nejden, familjens historia,
om dess svunna välmakt och nuvarande fattigdom.
Sommaren blev idel sol och blå himmel, nej­
den var en vek och stillsam vrå med skog och sjö,
och dagarna gingo stilla förbi inför mig, som be­
tande får på ängar. Den ena timmen tillbragte
jag i familjens sköte, den andra i äldsta dotterns
sällskap på hennes rum eller i fria luften; när det
ena slutade, tog det andra vid, och detta avlöstes
åter i sin tur av det förra. Det kunde ha blivit 

en idyll, vilken gåve runda kinder och ett kon­
templativt gemyt, – kunde ha blivit det utan husets
äldsta dotter.
Från första ögonblicket kände jag henne som
en elektriseringsmaskin i min nacke. Hon var så­
som ett incitationscentrum, vilket utstrålade i hela
miliöet och fylde det med sin kraft. Jag visste ej
vad det var; till en begynnelse var det i grunden
ingenting, vilket hade en för sinnena konkret verk­
lighet; det var blott hennes erotiska åtrå, vilken
lik en osynlig manet sträckte ut långa sugande
armar efter varje manligt föremål, som kom inom
räckhåll, grep det och omslingrade det i mjuka,
fasta tag. Jag kände det krypa i min hud, locka i
min själ, svälla i min känsla, koka i mina sinnen; den
av hennes könsliga längtan mättade luften svepte
sig omkring mig såsom det dunkla minnet av en
vällustig dröm.
Det dröjde ej länge, innan hennes själsliga rö­
relser gåvo sig kroppsligt uttryck. Jag hade så
länge och så intenst känt hennes tankar såsom sug­
armar kring mitt väsen, att jag alls icke märkte
övergången till den rent kroppsliga beröringen.
Hon hade ett säreget sätt att taga i handen; till
och med den likgiltige främmande, vilken mottog 

hennes handtag för första och enda gången, kände
detsamma länge efter; ens egen hand hölls fast
som vid en våt, varm sugplatta, i ett mjukt skruv­
städ, medan kårar ilade genom blodet. Hon älskade
att halvligga på soffan i sitt rum och ha mig sit­
tande på en pall bredvid henne; under det att
samtalet gled in i intimiteten, allt mera sakta gli­
dande, domnande, stillastående, drömbildsspeglande,
ströko hennes långa smala vita fingrar över mina
händer, över mitt hår, över mitt ansikte; jag för­
sjönk i en sällsam domning, vari jag endast hade
tvenne distinkta förnimmelser: av hennes vita fing­
rar, som ormade sig över mina ögon, samt av heta
pustar, vilka gingo ut ur hennes fingerspetsar och
blåstes in genom hela mitt väsen. Efter middagen
brukade vi hålla siesta uppe på en ljungbacke ett
stycke ifrån gården; vi lade oss invid varandra i
ljungen, vars torra söta doft stod omkring oss så­
som en ånga, och middagssolen hettade tvärs igenom
kläder och hud. En dag bäddade hon en huvud­
kudde inunder våra huvuden, jag låg henne så nära
att våra krökta knän snuddade vid varandra och
ett av hennes pannhår kittlade mitt ansikte; hon
låtsade, som om hon sov, men jag visste, att hon
var vaken; när vi omsider reste oss för att hinna

hem till kaffet, stod jag alldeles handfallen av för­
våning inför ett uttryck i hennes ansikte, vilket
jag icke förut sett utom på ett porträtt från hen­
nes pensionstid. Ansiktet hade liksom blivit mera
fylligt, mera ungt, kring munnen vilade ett leende
av mättad njutning, och hon hade de vällustigt
dröjande rörelser, vilka äro egendomliga för kvin­
nan, när hon njutit mannen. Jag anmärkte för
henne, att hon, sådan som hon stod inför mig,
företedde en sällsam likhet med det gamla por­
trättet från hennes flickår; men hon svarade kort
och undvikande, med en förvåning, vilken jag igen­
kände såsom den mildrade formen för en känsla
av förolämpning; hon hade hastigt sammanbyltat
huvudkudden och sin parasoll samt gick skyndsamt
ned utför backen, medan hon hela tiden undgått
att se på mig eller möta min blick, som vore hon
skamsen över ett eller annat. Då var jag icke
alldeles på det rena med av vilken grund; nu där­
emot är jag fullkomligt övertygad om, att hon vid
detta tillfälle njutit mig, så som kvinnan njuter
mannen, änskönt utan vetande eller aktivitet från
min sida.
Efter tvenne veckors vistelse hos henne vände
jag tillbaka till den ort, där jag hade min verk­

ningskrets. Men ut ur trollringen av hennes
inflytande och hemlighetsfulla tilldragningskraft
nådde jag icke, ehuru jag lade många mil och mot­
inflytelser emellan mig och henne: det var mig, som
om hennes tankar sträckte sig långa efter mig, jag
gick med den inciterande förnimmelsen av hennes
handtag och såg hennes långa vita fingrar orma
sig över mitt ansikte, hennes åtrå häftade sig, trots
avstånd och sysslor, fast vid min själ med hundra
sugmunnar. Emellertid drog det ut på tiden innan
jag, såsom lovat var, kunde vända tillbaka ut till
henne; det ena hindret tog det andra i hand och
jag kunde icke bryta kedjan. Ju längre tiden skred
fram, utan att jag bröt upp, desto flere, längre
och fullare blevo hennes brev. Det var som om
hon fruktade, att sugmunnarne skulle kunna släppa
sitt tag, och hon kände konsten att hjälpa på detta
befarade onda. Det stod ut emot mig ifrån de
fullklottrade arken en varm, våt atmosfär, vilken
drog i släptåg med sig den konkreta åsynen av
hennes hand; det rök ur det torkade bläcket. Hon
brukade alla medel för att knyta många trådar
kring mig och draga mig intill sig: hon hopade
artistiskt formade naturbeskrivningar, fördjupade
stämningar, lät åtrån efter mig beslöjat framskymta

inunder till hälften döljande ord, såsom en
naken kropp i ett fint gaze, spelade genom hela
skalan av tonfall: var sentimental, koketterande
skälmsk, förebrående, smickrande, sårad, bedjande.
Omsider kom jag tillbaka, och det förra livet
vidtog på nytt. Denna gång fann jag före mig i 
huset tvenne andra unga män, vilka liksom jag
själv gingo under namnet »vänner» till äldsta dot­
tern. I själva verket syntes vi alla tre stå på en
och samma intimitetsnivå gent emot henne; ingen
av oss kunde i grunden göra anspråk på att vara
annat än hennes »vän»; hon umgicks med de andra
alldeles på samma sätt som med mig, medan vi
varit ensamma. Hon karesserade den ene ogene­
rat, i hela familjens närvaro och medan de andra
hade det sällsamma nöjet att se på; i de smärtsamt
ljuva månskensnätter, på vilka den börjande sen­
sommaren är så rik, kunde hennes mot alla och
ingen riktade åtrå erhålla en sådan grotesk upp­
svällning, att vi alla tre hade en nästan konkret
åsyn av densamma: begärelsen stod formligen så­
som ett hölje av en sugande materia omkring hen­
ne. Hon var som ett kar, vilket är så fyllt, att
vätskan står skälvande uppe över brädden. En afton,
vid hemkomsten från en skogstur, en av dessa un­

derliga sommarkvällar, då naturen har oro i blodet
och människorna smittas av dess feber, en het
skyig afton, då man har en förnimmelse av, att
himlen vill brista i regn men icke kan, – märkte
jag att hon, efter nedstigandet från vagnen och
medan de andra avtogo överplaggen i entréen,
plötsligt försvann bakom gårdsknuten jämte en av
mina »medvänner». Det dröjde en god halvtimme,
innan paret åter blev synligt: hon var tyst, blek,
sorgmodig. Vad hade hänt?
Sommaren gick, och kretsen sprängdes. När
hösten kom, inflyttade hennes familj till den stad,
i vilken jag i de dagarne hade min provisoriska
verksamhet. Från första ögonblicket vi på nytt
möttes, – förebådad av en biljett kom hon, jämte
en syster, till mig i min ungkarlsbostad en okto­
berdag i skymningen –, knöt hon an, där som­
marförhållandet slutat. Vårt mellanhavande, hittills
så obestämt, syntes skola antaga fastare former.
Hon mottog en liten handkassa, med vilken hon
under oinskränkt självförvaltningsrätt hade att in­
rätta mina rum. Hon tycktes njuta av att trotsa
den lilla stadens goda ton och moral genom att
gå ensam med mig på kaféer och i mitt sällskap
ströva omkring i grannskapet. En vinterafton,

ganska sent, fann jag vid hemkomsten min bostad
upplyst; hon satt vid skrivbordet och läste i en
bok, var en smula dekontenanserad och sökte dölja
sin förlägenhet under en forcerad livlighet. Jag
själv hade blivit en smula brydd genom att just
denna kväll finna henne hos mig; jag hade en liten
afton för en annan, vilken var den allra sista som
jag ville hon skulle råka hos mig; jag hade fickorna
fulla av festens tillbehör, och tiden ryckte oro­
väckande fram; jag var nervös och tankspridd. Så
suto vi där mitt emot varandra, hon skamsen över
den endast till hälften tillstådda lust, som drivit
henne till ett aftonbesök hos en ensam man, samt
i medvetandet av att vara genomskådad, jag själv
ängslig för att varje minut se dörren gå upp och
den andra störta in. Samtalet gick i stå, situatio­
nen blev olidlig, hon bröt skyndsamt upp, och
jag följde henne det nödvändigaste stycket av
vägen.
Några dagar därefter kom jag i aftonskymnin­
gen upp i familjens bostad. Hon var ensam hemma;
alla de andra voro ute. Vi suto länge samman i
hennes rum, ensamma, i lågmält och fåordigt sam­
tal, medan dunklet tätnade; det bobblade och böl­
jade i det omedvetna inom oss, men det var för

sammansatt och för intenst, för att det skulle kunnat
inpressas i orden; mörkret stängde hela omvärlden
ute för oss, som om den låge bakom lyckta dörrar,
och dolde oss själva för varandra; endast en och
annan rörelse, ett och annat andedrag, stundom
ett halvviskat ord, förrådde den ena för den andra.
Men desto innerligare kände vi varandras närhet,
själva mörkret tryckte oss samman, vi blevo till
tvenne kroppar, som drogos mot varandra, hon
låg utsträckt på chäslongen och jag satt på golvet
bredvid, – sakta lade jag armen kring hennes
midja. Ett enda ögonblick, varunder tystnaden
omkring oss fördjupade sig oändligt, till ett svalg
utan botten, vari sekunden stod och skälvde –,
så förde hon blitt, med en rörelse som var mera
smekning än en förebråelse, min arm bort ifrån
sin kropp, reste sig och tände ampeln.
Hela hennes förhållande emot mig ligger avbil­
dat i denna situation. Hon var som en manet i
vattnet, vilken ständigt, växelvis, utvidgar sig och
drager sig samman. Hennes könsliga känsloliv
svängde som en pendel, monotont, resultatlöst, den
ena gången en smula mer eller mindre än den
andra, men alltjämt lika monotont och resultatlöst.
Hon närmade sig som ett enda skälvande helt av

kropp och själ, av sinnen och känslor, men driften
upphörde alltid att vara verksam i ögonblicket före
den slutliga kulmen, och hon drog sig tillbaka igen,
för att genast åter begynna på nytt, evigt trånande
och evigt otillfredsställd. När jag vid vår sam­
varo höll mig på avstånd ifrån henne, kastade hon
med sina tankar och sina affektiva rörelser lasso
efter mig, så påtagligt, att jag kände verkan rent
fysiskt. När jag momentant tröttnat på denna
sterila, nervförstörande förbindelse och under någon
tid varit förlorad ur sikte för henne, betedde hon
sig, som om hon hölle på att mista ett stycke av
sitt liv: hon skrev brev på brev, i vilka hon vände
upp och ned på alla möjligheter för mitt uteblif­
vande och vägde orsakerna emot varandra. Men
när hon så äntligen vunnit sitt mål och hade mig
i tryggt och säkert förvar inom sitt rums fyra
väggar och jag själv sporde, talade och bad med
blickar, i vilka mitt bästa och kraftigaste liv låg
öppet och blottat, – då föll hon av för den i
hennes tycke alltför starka vinden, såsom den fega
seglare på livets hav, vilken hon var.
När våren kom, lämnade vi båda staden; hon
for med sin familj till dess hem på landet, och
jag å min sida tog till annan ort. Det intima

personliga umgänget fortfor under formen av en
trägen och förtrolig brevväxling. Hon hade emel­
lertid så länge och så hårt slagit an på en och
samma tonsuite i mitt väsen, att instrumentet vad
denna angår begynte upphöra att ljuda under
hennes fingrar. Men ju kortare mina brev blevo,
dess längre blevo hennes; avstånden emellan dem
förkortades hos henne i samma mån som de för­
längdes mellan mina; och medan mina släpade sig
fram från sida till sida, tvunget och mödosamt
som lastök i höstvåt lera, nyttjade hon fortfarande
tonfall som fågelhonan, vilken mot natten lockar
på sin make. Det glödde hektiskt i vad hon skrev,
medan jag själv kände likgiltighetens kyliga dimma
stiga upp ur mina svar.
Så gingo ett par år, under vilka vi så gott
som alls, icke sågo till varandra. Jag förmärkte
av hennes brev, att hon blev allt mera sjuk till
sin kropp, allt mera bitter i själen. Jag hade på
förnimmelsen, att hon vart ständigt mera medveten
om, att den ödesdigra skåran i hennes naturgrund
mellan hennes drift och hennes livsvilja oupphör­
ligt, långsamt men obotligt vidgades och att hon
slutligen stod, full av förtvivlan, stirrande ned i
svalget. Hon kunde ha passus, som om hon

stode i begrepp att uppge allt; en dag hörde jag
från en tredje person, att ett rykte gick om ett
försök att dränka sig. Ensamheten slöt sig sam­
man kring henne allt tätare, och inklämd i den­
samma andades hon tungt och flämtande som fisken
på landbacken. I samma mån som det verkliga
livet lämnade henne mindre stoff till de erotiskt­
sensuella fantasierna, tilltogo dessa i perverst raf­
finemang, varigenom en olycksdiger vexelverkan
framkallades, vilken ödelade henne fullständigt
såsom normalt könsväsen; hon förbrändes i en het
och girig trånad, där hon låg utsträckt i den varma
ljungen mitt i solbaddet eller på soffan inunder
väggens inciterande blomstersouvenirer. Samtidigt
satte hon sin individuella sjukliga art att njuta
mannen i system; inunder synvinkeln av ett slags
estetisk epiderm-sensualitet lade hon hela tillvaron,
människorna och livet. Och med ett halvt omed­
vetet bedrägeri formulerade hon ett berättigande
för sitt eget dåliga sätt såsom könsväsen, gent
emot mannen; hon omtydde den behagsjuka, det
behov att pryda sig själv med männens hyllning,
vilka hon fann allrådande hos sig själv, till det
djupastliggande i kvinnonaturen, såsom det före­
trädesvis äkta hos kvinnan, – hon hävdade hårt

dogmatiskt koketteriet såsom »das ewig weibliche»,
såsom kvinnans omedvetna reaktionssätt gent emot
motkönets inverkan, omklädnaden och yttrings­
formen för hennes sannaste och mest äkta köns­
instinkter.













VI

Två år förgingo. Vår brevväxling hade efter­
hand avstannat, såsom en vattenåder i jorden,
vilken plötsligt slipper upp, emedan flödena letts
in i nya fåror, och jag hade intet som hälst hört
av henne på många månader, utom att hon till­
bragt sommaren vid en badort, där hon sökte bot
för sin ytterst angripna hälsa. Då erhöll jag en
dag fram på hösten ett långt brev, vari hon med­
delade mig, att förlovning emellan henne och en
namngiven ung man i den närmaste framtiden
skulle eklateras.
Denne senare hade varit en av de »vänner»
till henne, vilka liksom jag själv träget umgåtts i
hennes familj. Han hade hållit ut längre än någon
av oss andra samt troget stannat, medan vi gingo

vår väg; måhända hade han också känt starkast
för henne av oss alla; när allt kom omkring, var
han kanske även den, vilken erbjöd henne fläst
möjligheter för ett lyckligt samliv. Han var em­
betsman, och det kunde på året ungefär låta sig
uträkna, när han vore i stånd att bjuda sin till­
kommande ett komfortabelt hem, ett bekymmers­
löst liv och en förträfflig ställning. Han hade den
förnäma hållning, den distingerade umgänges­
form, vilken en kvinna som hon älskar att finna
hos den man, med vilken hon under ett helt liv
skall vandra samman på gatorna och av vilken hon
skall introduceras i salongerna. Han hade ett
sydländskt ansikte med en något exotisk prägel,
vilket såväl som den regelbundna profilen – så
strängt och rent mönstergill, att den saknade varje
individuel nyansering, varje personligt uttryck –
var i stånd att framlocka ett svärmeri hos artisten
i henne och på denna väg utöva inflytande på de
lag, som lågo djupare i hennes natur. Han var
slutligen en kraftigt byggd man, icke blott och
bart manlig, utan rent ut »mâle»; han kunde sätta
en kvinnas sinnen i verksamhet. Alla dessa egen­
skaper, tillvinnande och bedårande för en vilken
som hälst medlem av detta kön, som icke med

orätt kallas det svaga, voro det i en alldeles sär­
skild grad för henne; var och en av dem motsva­
rade ett av huvudbehoven i hennes väsen och alla
tillsammans kommo dettas hela strängaspel att
skälva och ljuda. Och dock – ställd inför den
sista konsekvensen, ryste hon, ryggade tillbaka, föll
av, så som hon gjort genom hela sin ungdom och
gent emot alla män.
En vinterafton, då vi suttit ensamma, hon och
jag, i hennes rum, och då ovädrets dån och gny
därutanför samt taklampans djupa röda dager där­
inne lockade till förtrolighet, hade hon börjat
tala om sig själv. Med gråt i stämman, med
skälvande nerver och ett anlete fullt av sorg, kla­
gade hon över att det blivit hennes lott – hennes,
hon som icke kunde tåla se ett djur lida och som
kände andra människors lidanden djupare än de
själva – att draga med sig, vart hon kom och
för alla dem vilka hon allra mest höll av, smärta
och onda skiften, såriga känslor och sömnlösa
tankar. »Det är så hårt, så hårt att veta; men
jag kan inte hjälpa det, jag kan inte. Det fins
en, som jag skulle vilja göra lycklig, han säger, att
jag kan göra honom lycklig, och jag ville det,
men jag kan inte, nej, jag kan inte!» Och dessa

sista ord åtföljdes av en rysning genom kroppen
och av ett ansiktsuttryck, blandat av bedrövelse,
medlidande och ett oöverkommeligt äckel; jag för­
stod, att inför hennes blick stod en eller annan
konkret syn – en motsvarighet till själsrörelsen
och orden –, och jag visste, att denna utgjorde
synen av den intima akten emellan henne och den
man, om vilken hon talade. Och denne man var –
hans namn hade icke nämnts, men det hade ej
häller varit nödigt – just han, som hon nu ville
äkta.
Någon tid efter att jag mottagit hennes brev,
såg jag förlovningsannonsen i bladen, och en av
de första dagarna på nyåret stod bröllopet.
Med ledning av min intima kännedom av
hennes natur, hade jag genast vid underrättelsen
om hennes tillämnade giftermål stält detta äkten­
skaps framtidshoroskop. Min förståelse av henne
var ännu det bildbara vax, vartill den under varma
känslors långvariga inverkan uppmjukats; å andra
sidan kunde jag tumma på allt detta hennes psyko­
fysiska mellanvarande med en annan man utan att
det ömmade i min själ; jag lät mig därför, under
de dagar som följde, glida ned till den central­
punkt i hennes natur, ifrån vilken alla livsgångar

utstrålade. Jag beräknade, på vilken av dessa vä­
gar hon måste slå in under de förestående infly­
telserna; jag gav mig själv åstad på vandring långs
denna väg och såg alla de situationer, som hon
skulle komma att uppleva; de tecknade sig lika
fast och konkret som trots någon av dem, jag själv
kände ur den verklighet, vilken betecknades av
hennes förflutna liv. Ty lika litet som för mig
någon väsensåtskillnad existerar mellan en osynlig
rörelse i själen och en synbar rörelse i den yttre
världen – jag reproducerar den förra i min själ
lika säkert, lika konkret som den senare i mina
sinnen –, lika litet kan jag förstå, varför man
behöver lita mindre på de företeelser, vilka man
anteciperat ur sitt eget eller andras liv och mätt
med det tillförlitligaste av alla instrument, än på
dem, vilka ligga magasinerade såsom brokiga tav­
lor i ens minne. Att jag i några rykten och i
en egen syn erhöll ett material, vilket jag kunde
taga i min hand och för andra framvisa såsom en
sannolik bekräftelse av det som jag redan förut,
vad mig själv angick, visste med en visshet, vilken
var varken mer eller mindre relativ än all annan
visshet här i världen, föreföll mig sålunda helt
naturligt och överraskade mig icke. Av en slump 

hade jag, på avstånd och utan att själv observeras,
varseblivit den unge äkta mannen; ensam hade
han drivit fram genom gatan, trött och likgiltig,
med ett uttryck i sin kropps hållning och i sitt
anlete, vilket – för mången kanske intetsägande –
för mig var lika bestyrkande, som om han bejakat
min stumma fråga med ord eller en huvudnick.
Vidare hörde jag en gemensam vän till mig och
de nygifta, vilken i början av deras äktenskap kom
mycket i deras hus och med vilken jag en gång
en passant sammanträffade, omtala det unga me­
naget på ett sådant mystiskt och snavande sätt,
att jag genom den håliga bottnen i hans tal skönjde
en hel äktenskaplig interiör, vilken tedde sig såsom
en kopia av det original, jag sedan månader själv
gått och burit på och som min egen intuition målat.
Hon hade fattat sitt beslut att skänka sig åt
en man för livstiden i ett själstillstånd, snarlikt
det, vari en människa, driven av en fara i sin rygg,
kastar sig i den mindre våda, som ligger framför
henne. Skrämd av kroppens häntynande, jäktad
av driften, fyld av leda vid detta monotona liv,
genom vars många enahanda dagar hon skulle
vandra för att omsider stå där som en gammal
fröken, gav hon sig ut i det äventyr, vilket äkten­

skapet utgjorde för henne. Det fanns dock i det
sinnestillstånd, varmed hon väntade denna avgö­
rande förändring i hennes liv, ännu ett element:
hon var till mods såsom den, vilken i åratal sutit
ensam i en avlägsen vrå men nu motser en lång
resa i främmande land; så länge den viktiga dagen
ännu var fjärran, drömde hon sötma in i den stun­
dande verkligheten. I samma mån emellertid som
denna nalkades, oföränderlig, alltuppslukande och
stängande alla perspektiv, tog ett annat element
övermakten i hennes själ: en kall, kittlande rädsla,
vilken plötsligt kunde löpa över i en rasande brunst,
i vilken hon sökte döva den förra liksom den
förtvivlade sina kval i ruset. Hon kunde plötsligt,
utan någon övergång, störta fram ur sin vardagsliga
likgiltighet, med förfäran spörja sig själv, om det
verkligen vore hon, som skulle ge sig in i allt
detta; hon kunde då önska att alltsammans endast
vore en dröm, samt gripas av ånger och avsmak.
Det enda i de nya förhållandena, vilket beredde
henne glädje, var vad som stod i samband med hennes
tillfredsställda kvinnliga fåfänga: att hon blivit en
intressant person, att så många människor sysslade
med henne, att hon kunde visa sig offentligt vid en
mans arm såsom fästmö och blivande hustru, o. s. v.

Bröllopsdagen kom. Hon njöt sig själv som
sällan förr: hon speglade sig själv i allt, i rum­
mens pynt, i gästernas toiletter, i deras ord och
gester. Hon kände sig som mittpunkt, utstrål­
ningspunkt, och denna känsla av makt var så stark,
att alla andra paralyserades. Rusad av detta med­
vetande av sin egen betydenhet och värmd av
bröllopsmåltiden, hade hon fylt sig med det lätt­
sinnets mod och den feghetens bekymmerslöshet,
vilka somliga människor pläga förskaffa sig genom
starka drycker, för att kunna ge sig på en upp­
gift, vilken är oundviklig men som de frukta. Men
när hela den apparat, vilken tjänat henne till spe­
gel, plötsligt försvann, när gästerna reste, huset
blev tomt, sorlet dog, ensamheten satt blickande
på henne ur alla vrår, och verkligheten i hela sin
kroppsliga påtaglighet vilket ögonblick som helst
kunde komma till henne i hans person, – då fann
hon sig med ens sitta mera naken och hjälplös än
någonsin i hela sitt liv; hon kände skam, kände
skräck, kände sig upprörd, som om någon ville
föröva en brutalitet emot henne, kände agg, ja
nästan hat mot den man, som nu hade rätt till hennes
kropp. Så kom avmattningen och med den reak­
tionen; hon beherskade sig och steg i sin brud­

säng med ett kallt, förtviflat beslut att uthärda
allt, såsom en patient underkastar sig en smärtsam,
obehaglig och nödvändig operation.
Men när det så kom till det stora huvudstyc­
ket, föll hon i alla fall ur rollen. Hon hade så
länge, så nyanserat, så raffinerat, njutit akten i
sin fantasi, att när den nu omsider förestod i
verklighetens rättframma simplicitet, den tedde sig
för henne såsom en rå handling, under vilken hon
komme att nedsmutsas, och såsom en rent djurisk
process, vilken för henne mist varje retelse. Den
man, som hon verkligen höll av och som hon helst
ville tillhöra av alla, syntes henne som ett djur,
hans kroppsdelar föreföllo henne tillhöra ett djur,
hans tillnärmelser voro av djurets art inför henne;
hon hade inför sig en enda syn, mera känd än
sedd, den av en mans, ett djurs genitalia; i oemot­
ståndlig avsky, i upprört hat kastade hon sig åt
sidan, värjde hon sig med sina armar, vred hon
sig ut ur hans famntag; hon hörde ej hans ord,
kände ej hans kyssar, hon jämrade sig, grät, tiggde,
hotade, bad. Skräcken hade så bitit sig fast i hennes
själ, att hon låg med stirrande, vidöppna ögon,
hela natten; och då morgonen grydde och hon såg
honom liggande vid sidan, med blottat hårigt bröst 

och med öppen mun, fattades hon av ett äckel sä
starkt, att hon bet tänderna samman och tillslöt
ögonen.
Tiden gick för dem begge med nätter utan
tillfredsställelsens sötma och med dagar av själv­
förebråelser och skamsenhet. Småningom medförde
dock vanan för henne en större intimitet med
maken; med en viss avvaktande, försiktig, lysten
nyfikenhet lät hon honom göra några avancer, den
ena natten alltid en liten smula mera framskjutna
än under den närmast föregående; men vid minsta
fysiska smärta eller när hon befarade, att hon
plötsligt skulle kunna duka under, avbröt hon
brådskande kärleksjollret, vorden kall med ens.
Slutligen vande hon sig vid denna art att umgås
sin make; den blev nu hennes sätt att njuta man­
nen, liksom hon tillförene njutit denne med fan­
tasiens tillhjälp; denna oupphörliga, inciterande
växling av tillnärmelser och avbrott, varunder
mannen hetsades till en rent fysisk lidelse av
ostyrlig, obändig våldsamhet, blev henne ett ound­
gängligt behov, en förrädisk kärlekens manna, som
drog märgen ur mannens ben och gjorde hennes
hug allt mera brinnande, – som hettade och
slappade. Liksom hennes erotik blev även hennes

äktenskapliga umgänge en blott och bar epiderm­
retelse. De hudförnimmelser, vilka utgöra en be­
ståndsdel av den verkliga och äkta kärleken, blevo
hos denna kvinna, nu som förr, isolerade, utan
samband med de djupare lagren i naturen eller
med de mera differentierade, själsliga centra. Den
njutning, som mannen gav henne, var blott friktion,
rysningar, skälvningar, pustar av hetta ilande genom
blodet; det hela väsendets totala medvetslösa för­
sjunkande i en oändlig, halft smärtsam halft väl­
lustig känsla, vilket utgör den fulla, kvinnliga hän­
givenheten, hade hon aldrig känt och skulle hon
aldrig bliva istånd att känna.
Om det en gång skulle hända, att maken ej
längre sig själv mäktig, tager sin hustru med våld,
skall det icke skänka henne en så stor vällust
som den hon förut förskaffat sig; den skall synas
henne för osammansatt och för enformig. Hon
skall göra allt för att icke bli havande; skulle
slumpen gäcka hennes försiktighetsmått, har hon
beslutit att låta sig dövas, när tiden kommer att
föda barnet. Ty ännu större än hennes skräck för
akten varit, är hennes fasa för födslosmärtorna.



 





    










TRE ROSOR
















I

Då jag för första gången såg henne var hon
redan på andra sidan om de fyrtio. Det intryck,
hon då gjorde på mig – det instinktlika, oupplösta
och omedelbara intrycket i första ögonblicket av
det första sammanträffandet – var på samma gång
blandat och föga sammansatt: det rymde icke
många element, men dess få element voro ytterst
motstridiga och skarpt utpräglade. Det utgjorde
ingen rik färgskala, inom vilken nyanserna omärk­
ligt glida över i varandra, så att man icke vet,
var den ena upphör och den andra vidtager; det
liknade snarare en yta i hälvten svart, hälvten
vitt, med gränslinien dragen distinkt och rakt.
Hennes kropp var en av de stora, fylliga och starka;
men medan hon i det ena ögonblicket imponerade

genom den nobla och upphöjda gestalt, som naiva
tider givit namnet drottninglik, kunde hon i det
nästa genom samma gestalt – utan att man visste
varav förändringen verkats eller varav dess egent­
liga väsen bestod – leda tanken hän till lantflickor­
nas simpelt robusta och vulgära livsråga. Hennes
profil hade en idealtyps otadliga, men i sin full­
komlighet individuelt uttryckslösa skönhet, antik
och aristokratisk; sett en face åter, kunde ansiktet
emellanåt röja i linjer och uttryck något av plump
och själlös grovhuggenhet. Som hon satt i sin
breda stol, nersjunken i dess mjuka stoppning och
armarna vilande på dess karmar, med långa pauser
emellan yttrandena och ännu längre emellan rörel­
serna, föreföll det iakttagaren, som om i denna
likgiltiga, omedvetna och behärskade maklighet låge
samlad och sammanträngd många släktleds oavbru­
tet nedärvda trygghet, den lugna självtilliten hos
en släkt, vilken under många generationer levat i
samma miljö, i samma föga komplicerade livsför­
hållanden, alltid närmast intill den moderliga na­
turen; och dock, på samma gång, kunde det sam­
tal som fördes runt omkring henne, i vilket hon
icke själv tog del, men som spann sina fina trådar
ikring henne, locka fram ur hennes ögon och ur

hennes munvinklar ett uttryck, vilket skorrade mitt
inne i och igenom hennes övriga väsen liksom en
melodi mot en annan, då de båda spelas samtidigt
i samma rum, – ett uttryck av beräkning, av miss­
trogenhet, av besk ironi, av sockrad list, – ett ut­
tryck, som påminde om kattens smygande fjät, när
den går på rov, och dess krökta rygg före språnget.
Ett par dagar efter detta första sammanträf­
fande mötte jag henne på gatan. Medan vi när­
made oss varandra och hon kom gående fram
emot mig, slog det mig starkt och ögonblickligt,
hur ung hennes gång var, med de spänstigt mjuka
rörelserna hos en tjugoårig flicka. Men då vi
gått om varandra och jag vänt mig om och såg
efter henne, kunde jag icke få mig själv till att
tro, att det var en och samma människa: hon, som
jag nu följde med blicken, hade en rygg så ofint
bred, som om den i alla sina dagar burit bördor,
medan kjolen hängde och slängde som kring en
gammal fattig kvinnas ben.













II

Fru A. var född inom en bondsläkt på Marsch­
landet, där hennes barndom förflöt. Den djupast
liggande avlagringen i hennes väsen, urformationen
i hennes personlighet, dennas fasta basis och livs­
drägtiga embryo, äro härmed angivna: rå kraft,
osammansatt själsliv, trång intellektuell sfär, starka
affektiva förmögenheter. Som barn hade hon endast
detta ena och samma sceneri, denna ena och
samma natur omkring sig: feta frodiga ängar, i
vilkas saftiga grönska de juverstinna korna betade.
Hon växte själv upp mitt i all denna fruktbarhet
såsom blommorna och djuren; hon var endast till
hälften lösgjord från den feta ängsjorden, hon
frodades just som det mjölkgivande ängsgräset –
alldeles såsom hennes far och mor före henne, och

före dem deras fäder och mödrar, och så vidare
ut i ett perspektiv av förgångna tider, lika änd­
löst som de slättlandshorisonter, i vilka deras liv
förrunnit. Hennes naturliga livslott hade varit att
bilda en länk i denna sammanhängande ked, som
hennes släkt företedde: – att under alla sina
dagar gå fram den raka stora landsvägen genom
sin fädernebygd, tills hon själv försvann, där den
försvann borta under synranden, in i dessa obe­
kanta nejder, vilka utbredde sig bortom ängarna,
bortom döden, – medan efter henne, på samma
väg och i spåren av hennes egna fötter, följde ett
långt tåg av barn och barnbarn och alla kommande
släktled.
Redan i hennes tidigaste år dog fadern, och
modern omgifte sig. Styvfadern var, även han,
bonde och gårdsägare, men såsom innehavare av
en kvarn och idkare av ett bageri stod han med
minst den ena foten på tröskeln till en annan,
högre närings- och samfundsklass, varjämte han i
dessa politiskt upprörda tider – det var i perio­
den 1848 – hade partiintressen och bestämd po­
sition, med en liten skuggning av betydelse.
Allaredan härigenom bragte han med sig in i styv­
dotterns liv, dittills alldeles skyfritt och vindstilla,

en luftning, en liten stormunge, vilken rev upp
damm på den väg, som lopp snörrätt framför henne.
Hon kunde icke se så långt framför sig som till­
förene, och det skar henne i ögonen av det upp­
blåsta dammet. Därtill kom det oundvikliga, sed­
vanliga styvföräldra- och styvbarnsförhållandet:
slutet på denna historia blev att, sedan en halv­
broder fötts, hennes broder sändes åstad till
Amerika och hon själv in till staden för att där
skaffa sig levebröd såsom barnpiga. Detta familje­
förhållande ristar sålunda den första djupa skåran
in i det släta blanka glas, varmed hennes naturel
och föregående liv närmast kunde liknas.
Den andra skåran – och denna trängde ännu
djupare ned – etsades av tjänstflickslivet i den
stora staden. Detta: att gå som främling ibland
främlingar, äta andra människors mat och vårda
andra människors barn, skrek så hårt i hennes
öron, att hon tyckte sig ha vaknat upp till en
kall och ovänlig verklighet ur en god dröm i sin
varma barndomssäng och i yrvakenhet sporde sig
själv om hon nu verkligen var samma unga flicka,
vilken i skördetiden bar mat ut till sin faders ar­
betsfolk på Marschlandet. Denna känsla blev ännu
starkare, så snart hon kom ut på gatorna med

dessas främmande utseende och främmande liv: det
hela kunde bli så osannolikt att hon hade lust
knipa sig själv i armen för att äntligen få utrönt,
huruvida hon verkligen vore hon; och småningom
kom det ända därhän, att denna unga flicka, som
vuxit upp i solsken och ängsgräs, blev till en an­
nan, främmande varelse, vilken avlägsnade sig ifrån
henne och med vilken hon icke kände annat sam­
band än det, som hon hade med sina gamla vän­
innor, från vilka hon visste med sig, att hon vore
skild för alltid.
Under det att hon med sin barnvagn strök
omkring på gatorna och i planteringarna, hade
hon lagt märke till en äldre herre, vilken städse
betraktade henne och med ett stigande intresse.
Omsider slog han sig i samtal med henne, intimi­
teten emellan dem ökades, en vacker dag reste
den gamle herrn ut till bondbygden och friade hos
hennes föräldrar, och en tid därefter flyttade de
samman som äkta makar.
Nu skars den tredje djupa skåran i glaset.
Hennes man – en berömd son av Apollo – var
hänemot 60 år, hade ådömts äktenskapsskillnad från
sin första hustru på grund av den starkaste bland
de av Luther angivna grunderna samt led av slag­

anfall och andra olämpor, vilket jämte hans ålder
måste göra varje intimt närmande till honom till
en vämjelse för varje kvinna. Hon själv var då
en sjuttonårig flicka, storväxt, sund och skön, –
som vore hon en grekisk staty, vilken fått liv. I
de tider, då han uppmärksammat henne på gatan,
hade han beundrat henne såsom ett vackert djur;
den form, varunder han eftersträvat henne, var så­
som den romantiske kynikerns. Han hade då skri­
vit en berömd diktsamling till henne, vars titel gjort
hennes person och namn populära över hela sta­
den; nu lät han henne laga sin mat, reda sin säng,
sköta om sin person; – om allt vad däröver var
tiger sagan. Men de tretton år, som de levde
samman, åto sig så djupt in i hennes väsens ur­
granit, att man icke kan veta, om icke skåran skar
sig ända ned till bottnen.
Så hände det, att en ung utländing, till födseln
jude, till yrket affärsman, begynte komma i hen­
nes mans hus. Det dröjde ej länge innan han för­
älskat sig i denna unga kvinna, vilken bländade
alla genom sitt fysiska majestät i de hastiga stun­
der, då hon tilläts visa sig för mannens gäster.
Vilket och hurudant än motivet må ha varit: nog
av – hon kom den unge främlingens önskningar 

till mötes, sökte och erhöll äktenskapsskillnad från
sin man samt följde herr A. till hans hemland så­
som hans hustru.
Hon var nu 30 år. I tretton år hade hon
levat i intimitet samman med en bräcklig gubbe,
till namnet hans maka, men sannolikt endast så­
som en underlig blandning av tjänstepiga och dikt­
ningsideal. Och dessa tretton år betecknade den
rymd av livet, då hennes kvinnliga instinkter hade
att gå i blom och dofta. Man kan tänka sig, att
makens lyten återverkat på hennes kvinnoväsen
och i detta inympat en vämjelsens svamp, vilken
bortfrätit det alltigenom; men å andra sidan finnes
även den möjligheten, att hon under alla dessa år
uppbevarat kvinnlighetsessensen i sin unga, starka,
härliga kropp, på det att hon, då stunden kom
med den rätte, måtte kunna bjuda honom den­
samma såsom ett gammalt kostbart vin. Vilketdera
som verkligen var fallet, kan man icke avgöra,
lika litet som av vilken grund och under hurudan
själsdisposition hon följde sin nye beundrare till
hans hemland. Hon kan ha drivits därtill blott
och bart av behovet efter att komma bort ur ett
förhållande, som äcklade henne, och av ett nyfiket
intresse att fresta nya öden och andra livsvillkor;

hennes handling kan ha varit utslaget av en beräk­
ning, såsom vars slutresultat framgick insikten om,
att hon hade ingenting att förlora, men måhända
en hel del att vinna. Hon kan härvid också ha
följt den stämma inom henne, vilken manade och
viskade genom alla hennes nätter och dagar: hon
kan helt enkelt ha varit Eva, som behövde en
Adam och tog den förste bäste som ville taga
henne så, som en Adam må taga en Eva. Kanske,
slutligen, har hon känt en pust av den heta anda,
vilken är den verkliga kärleken, den hemliga kraft
vilken drager samman denne särskilde man och
denna särskilda kvinna, – kanske har hon, när allt
kommer omkring, kännt en pust av denna heta
heliga anda blåsa i sin nacke.
Sannolikheten för detta sista antagande är icke
stor. Den unge utländingen hade en kropp av
stålfjäder och en själ av eld; och vad som vill
säga ännu mer: han hade den mjuka, feminina
läggning, vilken just håller allra fastast om sådana
stora, starka, osammansatta naturer som hennes, –
enligt den lag om extremernas ömsesidiga till­
dragning, vilken man velat uppställa såsom en av
fundamentallagarna i erotikens vanskliga vetenskap.
Men – vem är den som dristar rannsaka hjärta

och njurar hos gud Amor? Och dessutom: bakom
denna lilla motsättning, om vilken man skulle vara
böjd tro, att den vore gynnsam för uppkomsten av
kärlek mellan herr och fru A., höjer sig en an­
nan motsättning, gent emot vilken den förra är
som krypet under elefantens fot, en motsättning,
av samma slag som den emellan eld och vatten,
emellan olja och vatten, nämligen motsättningen
mellan hans och hennes rasinstinkter. Jag tror,
att rasinstinkten är den djupaste av alla rötter till
fiendskap och antipati; och kan en bjärtare ras­
motsats tänkas än den emellan en son av Israels
mörka stam och en dotter av teutonernas blonda
släkte? Antipatien kan måhända ha vilat slumrande
och omedveten i henne, ända till det ögonblick,
då man och kvinna vända ut sina väsen för var­
andra; måhända har hennes rent animaliska väsen
även i detta ögonblick varit så starkt, att antipa­
tien endast kändes såsom en slemmig mask, in­
stängd i själens allrainnersta.
Emellertid hade de nygifta slagit sig ned i den
stora handelsstad, i vilken mannen hade sitt hem­
vist och sin verkningskrets. Den miljö, i vilken
han här införde sin hustru, var för henne i tvegge­
handa måtto främmande: en judisk släkt och en

främmande nationalitet. Hon kände sig ensam,
tryckt och klämd av allt omkring sig; och sanno­
likt var det i denna känsla, som hon pressade sig
allt närmare intill honom, vilken var icke endast
hennes närmaste utan hennes enda, och efterhand
växte sä fast vid honom, att det gjorde ont i henne
och att hon kämpade emot som om det gällde
livet, när den stund kom, då man ville med våld
slita dem loss ifrån varandra.
De hade varit gifta i sex år, då denna stund
kom. En icke mera alldeles ung dam av stadens
högre societet hade lidelsefullt förälskat sig i herr
A., och vare sig att denne verkligen besvarade
hennes böjelse eller blott hade i ögonsikte de so­
ciala fördelar, vilka ett giftermål inom en släkt,
som stod vida högre än hans egen i samhället,
skulle tillskynda honom – nog av: han begynte
arbeta på att bli kvitt sin hustru. Och nu inledde
han ett obarmhärtigt, skoningslöst krig mot henne
i syfte att förmå henne till att frivilligt draga sig
tillbaka. Det gällde för honom att det för värl­
den skulle te sig som om hon tagit initiativet, på
det att han själv skulle stå vit och skuldfri. Det
fanns icke ett medel, som han lämnade oanvänt,
vore det än det nesligaste, – icke ett vapen, som

han icke tillgrep, vore det än det mest befläckade.
Det var guerilla-metoden han nyttjade, – han
och hans släkt, vilken stod honom bi i kampen
mot denna ensamma kvinna. Det regnade med
uddigt förtal över hennes rykte; förgiftade ord
sköto fram ur bakhåll, utan att hon kunde få syn
på den fiende, som lagt sig i försåtet; hela skopor
av smutsigt sladder östes ut över hennes huvud,
utan att hon kunde anklaga den som uttömt karet.
Det låg söm under hennes fötter, var hon gick
och stod, brännande pulver i hennes kläder och
orenlighet ända in i hennes sängkammare. Hon
hade först rest sig som en lejonhona, i ursinne
över såren; men lika litet som lejonhonan förmår
något mot luftens rörliga insekter, vilka kretsa
omkring henne, stinga och flyga sin väg igen,
lika litet kunde hon, genom att slå omkring sig
på måfå, något som hälst uträtta gent emot dessa
fiender, vilka utan att synas tappade hennes blod
och hennes goda rykte bort genom tusen dolda
sugspröt. Omsider begrep hon, att hon måste
ändra metod, om hon skulle kunna bestå i kampen,
och tillgripa fiendens egen, och till den ändan
skiftade hon väsen: blev räv och råtta, blev katt
och igel. Så skars den fjärde och djupaste skå­

ran i hennes väsen, – den som jag första kvällen
jag mötte henne varseblev i hennes ögon och mun­
vinklar.
Och striden fortsattes, dag för dag, utan vila
och utan skoning. Hon kände sig sjunka, kall
av skräck, het av skräck; hennes liv i hemmet
kringslöt henne såsom den skjorta i den gamla
grekiska myten, vilken brände sin bärare ända in
i hans väsens märg, men som han icke kunde
draga av sig utan att blodiga stycken av hans
kropp följde med. Hon begynte redan hysa tan­
kar på att ge allting förlorat och fly, såsom den
skabbiga hynda, i vars liknelse hennes vedersakare
utmålat henne, då –
Ja, då hände det stora undret i hennes liv. Det
är om detta fenomen – och endast om detta –
som jag vill förtälja. Det är av lika stort intresse
för moralisten och psykologen.













III

Det var omkring tre år innan denna händelse,
vilken i djupare mening utgjorde evenemanget i
hennes liv, tilldrog sig, som fru A. en afton i ett
sällskap för första och så gott som enda gången
mötte den man, vilken, okänd, osedd, varit hennes
omedvetna väsens dröm och gud.
Deras yttre mellanhavande, det som var till­
gängligt för omvärlden, vad ögat såg och örat
hörde, var mindre än ingenting, – det samma som
förefinnes mellan en vilken som helst man och en
vilken som helst kvinna, som mötas i ett rum
bland andra människor. De samtalade, han ackom­
panjerade till hennes sång – därmed är hela den
historien ute, vilken anknyter sig till orden och
handlingarna och annat allt som ligger framme i

dagsljuset. Men i den djupa, innerliga, dolda
värld, som är känslornas, drömmarnas, stämningarnas
och vars företeelser äro flyktiga fläktar av doft,
ogripbara dagrar och bilder av hägringens skärhet,
rådde ett växlande spel av liv, livets växtlighet,
livets konflikter, livets lidelser och livets ro, dess
trånad, vemod och jubel. Och medan hennes yttre
liv gick sin gilla gång och i hennes yttre männi­
ska ingen förändring var att skönja, medan hon
alltjämt stod oförändrad i oförändrade förhållanden,
försiggingo på bottnen av hennes väsen skiftnin­
gar och metamorfoser, våldsamma, vittnående och
djupa, ehuru osynliga för alla, anade av ingen, ur
vilka hon utgick såsom en annan än den, hon under
sina brokiga öden lärt känna och bliva förtrolig
med såsom sitt naturliga vardagsjag.
I förhållandet till sin förste man hade hon
såsom kvinna känt likgiltighet och vämjelse. Under
de år, då intimiteten mellan henne och herr A.
var obruten, hade vilddjuret i hennes starka kropp
och varma blod fritt fått tumla sig; men under
allt detta låg somt i hennes väsen sovande, medan
somt däri krökte sig i äckel.
Denne man åter, vilken hon en gång mött på
livets allfarväg, kunde så fullständigt inpassas i

hennes väsens form som den avgjutna statyen i sin
gjutform. Vi alla ha var och en i sin stad, nå­
gonstädes därute i världen, en människa, som sitter
och väntar på oss och som vi själva sitta och vänta
på; mötas eller icke-mötas betyder liv eller icke­
liv för begge. Denna kvinna och denne man, om
vilka jag här förtäljer, voro tvenne sådana män­
niskor, vilka efter att länge ha vandrat på måfå
och halvt som i sömne, omsider oförhappandes
mötts vid en korsväg och vaknat upp med ens i
varm glädje över att ha funnit varandra.
För första gången i sitt liv hade hon känt
själva sitt väsens hjärtcell svälla. I samma ögon­
blick som hon såg denne främmande man, hade
hon en förnimmelse av att hon skulle kunna lägga
sig i hans famn, lika tryggt som fågelhonan
lägger sig till ro i sitt rede, med näbbet under
vingen. Han var en solstråle över hennes väsens
groblad, och hon genomströmmades av en känsla,
en förkänsla, en aning om den skälvande salighe­
ten i att äga den rätte. Det var en varelse inom
henne, som så länge legat i dvala, att den syntes
död, – det var denna varelse, som nu plötsligt
stod återuppstånden till livet, vilken älskade denne
man, denne blonde jätte, en avläggare av den typ,

som diktarne bruka giva åt de nordiska fornsagor­
nas hjältar. Det var bondflickan från Marschlan­
det, den grundgermanska kvinnan, naturbarnet, som
nu slog upp sina anemoneblå ögon och log som
ett plötsligt frambrytande solsken, liksom då vin­
tern är förbi och snön borta och man en tidig
morgon hör lärkan sjunga uppe i en luft som bå­
dar vår. Allt detta fanns icke till för fru A. i
medvetenhetens ljus och tankens form; det kom
och gick i svävande konturer, det låg för djupt
för att kunna ses, det var för nära intill hennes
själs ögon för att kunna ses; det var snarlikt ett
minne, ett halvt förbleknat barndomsminne, såsom
ekot av en gammal visa, vilken genom år dröjt sig
kvar i själen, såsom den vemodiga avteckningen i
hennes själ av en afton på sensommaren, då den
stora runda gula solen glider ned vid horisonten
över hennes hemlands ängar. –
Så ha emellertid åren gått och minnet av honom
har lagt sig ned till minnena av barndomen, såsom
om det hörde hemma bland dem, och den unga
kvinna, vilken en afton för tre år tillbaka stod upp
till nytt liv, har efterhand åter trängts undan av
den andra, av henne, som främmande öden skapat.
Så sitter hon en förmiddag vid fönstret i sitt

rum och ser ut i staden. Därute går en höststorm,
som sopar sommaren bort. Långt borta i gatan
ser hon honom komma farande med ett helt fång
torrt damm i sina armar; vid hörnet tvärstannar
han plötsligt, tvärtiger och släpper liksom hand­
fallen sin börda, som ryker åt alla kanter, men
redan i nästa ögonblick rusar han tjutande in i
allén, vilken ligger inunder henne, så att träden få
brått med att svepa sina tunna kronor tätt ikring
grenknotorna. De stå där i sina tvenne långa
rader som ett tåg av tiggarkäringar, vilka huka sig
samman mot blåsten och draga kjortlarna över
huvudet, på långsam och vansklig väg emot ham­
nen. Nere i denna ligger fullt med skepp, ång­
båtar och segelfartyg, guppande med sina skrov,
vajande med sina master. Men stormen tyckes
bullra i ett tomt rum, solljuset breda sig ett
tomt rum. I går låg ännu luften som mättad
av det intensiva liv som är sommarens, den
var som ett enda tättpackat stim av livsyttringar,
den var själv såsom en varm och levande organism;
men just allt detta, som var liv och gav den liv:
groljud, värmesvingningar, surr och dofter sopar
höststormen undan, och i morgon skall allting ligga
orörligt, tyst och dött, i ett blekt, tunt, hårt sol­

ljus och inunder en vitblå himmel, likt en bjärt,
kall porslinsmålning.
Hon hör sin man komma ut ur sitt rum, taga
rocken på sig i entrén, slå dörren igen efter sig
samt gå ned för trapporna. Några ögonblick där­
efter ser hon honom gå tvärs över alléen, framåt­
böjd mot blåsten och med handen i hattbrättet,
samt försvinna bakom ett gathörn.
Hon följer gestalten med sin tanke, även sedan
han blivit osynlig för hennes ögon. Till en bör­
jan ser hon honom, sådan som han stretar fram
bakom de höga husen, men med ens förlorar hon
honom alldeles ur sikte tillsammans med hela det
yttre sceneriet: blåsten, gatdammet, träden i alléen,
fartygen i hamnen, i det att en tavla upprullades
inne i hennes minne, vilken täckte hela utsikten
för henne.
Det var under gårdagen. Hon hade suttit just
så som hon nu satt, då hon hört någon ringa på
och släppas in till hennes man. Hon hade märkt,
att det var en kvinna, och gissat vem det var.
Tyst som en råtta hade hon smugit sig fram till
mannens arbetsrum, lutat sig ner mot dörren och
spejat genom nyckelhålet. Mitt i rummet stodo
mannen och hans älskarinna tätt sammanslutna,

kysstes och smektes. I rasande skadeglädje hade
hon ryckt dörren upp, ställt sig framför dem som
det sårade vilddjur hon var och i triumferande
hån, med osammanhängande och obscena ord låtit
dem förstå, att hon nu äntligen ertappat dem på
bar gärning. Men då hade de överlistat henne
ännu en gång, utspelat en trumf, som gjorde henne
bet: kallt, i spelad förvåning, i ondskefull ironi
hade de nekat till allt, blitt antytt att hon måtte
sett miste, föraktfullt docerat över det simpla i
hennes spioneri; hennes egen man hade gjort henne
till åtlöje inför en främmande kvinna, och denna
främmande kvinna hade grinat henne mitt upp i
ansiktet i hennes eget hus. Hon svalde och svalde,
förbittringen gjorde henne mållös, hon krökte sig
under skymfen i känslan av sin vanmakt, hon smög
skamflat än i sitt rum, en mattighet gled lömskt
genom hela hennes varelse, och hon stirrade tomt
och slött ut framför sig som dödsskjutet vilt. Hen­
nes vanmäktiga hat blev till självförakt, hon kände
sig stå i dynga till upp över munnen, och hon
äcklades vid sig själv; insikten om vedersakarnes
överväldigande övermakt grävde sig ner i hennes
själ som en paralyserande likgiltighet. Hon såg,
att alla händer voro lyfta mot henne, och inför

denna syn sjönk hon nu ohjälpligt samman. I
hennes själ fullbordade sig en ödesdiger metamor­
fos, genom vilken de andras uppfattning av henne
blev jämväl hennes egen: hon såg på sig själv med
samma ögon som de andra, fann inför sig samma
skadedjur och orenliga tingest som de. Hon visste
ej, vad detta något var eller vari det bestod, –
men hon kände, att ett något inom henne dog
bort och att detta något var just vad som hittills
hållit henne uppe i kampen: – ett fotfäste, som
lossnade inunder henne, en själslig ryggmärg, som
rann ut ur benen – – – 
Hon väcktes genom en ringning på klockan
upp ur dessa minnen som ur en sömn. Ur erin­
ringarnas värld, i vilken liksom i drömmarnas en
hel dags tilldragelser och själsöden återupprepats
under loppet av några blixtsnabba sekunder, för­
sättes hon med ens tillbaka in i den andra, den
yttre, den som hon har gemensam med alla de
andra människorna, den vari hon är till mods som
vore hon höljd med obotliga skabbfläckar. Hon
ser åter med en hastig blick det kända sceneriet:
blåsten som kommer farande genom gatan med ett
helt fång damm, vilket den kastar från sig vid
gathörnet, alléens träd, som svepa de tunna kro­

norna kring sig såsom en tiggarkäring den slitna
kjolen kring sina magra lemmar, de krängande far­
tygen i hamnen, och det bleka, tunna, hårda sol­
ljuset, vilket av blåsten drives hän över staden.
Hon upptager det alltsammans med en enda blick,
skärpt av vilan under själens långa drömmeri; se­
dan går hon själv att öppna och se efter vem det
är som ringt på.
I trappgången står ett stadsbud, som räcker
henne ett litet paket. Hon finner i detta ett brev,
vars utanskrift röjer en för henne främmande
handstil, men som innehåller en versifierad häls­
ning, undertecknad med kända initialer; och vid
sidan av brevet finner hon en rosengren med tre
röda rosor.













IV

En rosengren med tre röda rosor, sådana som
växa i varje trädgård, och en text, åt vars otymp­
liga naivitet den estetiske kännaren med rätta skulle
rynka på näsan, – dessa vardagsord och var­
dagsblomster omdanade en kvinnas personlighet och
livsöde.
Som hon stod i sitt rum, med den lilla full­
klottrade pappersbiten i den ena handen och de
tre rosorna i den andra, hade hon i de första
ögonblicken blott en enda allmän, ännu ej diffe­
rentierad förnimmelse: hon badade i varmt solsken,
det tindrade av sol omkring henne, det flöt av sol
över henne, det lyste upp av sol inne i henne,
hon drack sol med alla sina porer, hade solsken
i sina ådror, förnam med alla sina sinnen liksom

detta enda: sol. Hon kände själv, hur det stod
ut av henne som en gyllene solrök, hur det glänste
sol ur hennes ögon och hur det perlade som
elektriska gnistor mellan hennes fingrar. Hon växte
därunder, hon rätade upp sig, munnen öppnade sig
under hennes omedvetna hänryckning, huvudet
lade sig tillbaka: försjunken i jagets och alltets djup,
skälvande, drömmande, i sällhetens yrsel, – så­
som kvinnan, då hon för första gången fyller sin
länge, men dunkelt anade bestämmelse –, under­
gick hon den hemlighetsfulla metamorfosen i sitt
väsen, ur vilken hon skulle framträda såsom en
annan än hon var i ögonblicket förut, såsom den
hon varit i för länge sedan försvunna tider. Därpå
kom en ny själsfas, i vilken solskensförnimmelsen
tätnade och knöt sig samman till en medveten
tanke, vilken hon höll i sin hand som ett guld­
mynt: till den solskensfyllda insikten om återvun­
nen självaktning, om lust och kraft att hävda sig
själv gent emot vore det också en hel värld. Allt
det andra däremot, vilket under åren omvärvt
henne såsom ett ständigt mera tätnande mörker,
vari hon förirrat sig in på vilsna stigar, vitt av­
lägsna från den rätta väg, som var henne utstakad
genom hennes personlighet – allt detta, som av­

satt sig i lag på lag, det ena djupare och hårdare
än det andra, över urgrunden i hennes väsen:
skelande ögon och smygande fjät, lömska tankar
och falska signaler, kattklorna och rävintressena
och hyenasinnet – allt detta, vilket vid de första
minuternas solskensstämning dragit hän genom
själen likt svarta dimmor, som äro stadda i upp­
lösning, tills det endast kunde skymtas såsom ett
litet svart moln, som dök ned under horisonten,
förstod hon nu vad det var, och medan hon med
sin själs blick följde den lilla svarta pricken, som
alltmer förminskades och slutligen alldeles försvann,
kände hon sig till mods, som om hon vaknat upp
ur en marritt. Att detaljerat och i novellens
form skildra, vad som sedan kom, hör icke till
den uppgift jag ställt mig, lika litet som jag
velat framställa hennes föregående öden i en dylik
konkret utförlighet; det enda, som jag velat för­
tälja om, är denna huvudtilldragelse i hennes liv,
och av det, som ligger framför och bakom denna
knutpunkt, har jag att följa blott de trådar, av
vilka den snotts. Alltså har jag endast att tillägga,
att från denna stund, då hon mottog de tre rosorna
såsom ett symboliskt uttryck för den mans fulla
hängivenhet och aktning, vilken hon enligt sin

natur måste betrakta såsom sin gud och domare,
– från den stunden gick hon sin väg fram med
öppen panna, med stolt blick, med nobelt själv­
säker hållning. Den smuts, i vilken hon vadat,
skilde sig åt som under beröringen av en osynlig
trollstav, liksom fordom havet för det utkorade
folket, då förföljarne voro i hack och häl. Min­
net av dessa tre rosor bar hon ständigt med sig,
evar hon gick och stod, såsom en kostbar och
helig amulett, vilken gjorde henne oåtkomlig, osår­
bar: intet vapen bet längre på henne, intet förtal
rådde på henne. Hon kämpade sig fram till seger
med detta enda vapen: tre rosor, vilka tolkat en
mans tro på henne och som därigenom manat upp
ur en dödlik dvala tillbaka till livet den varelse,
som var hennes ursprungliga men som sövts under
främmande gifter: bondflickan från Marschlandet,
den grundgermanska kvinnan, en dotter av teuto­
nernas blonda släkte.
Verserna har hon bränt. Dessas och rosornas
givare har hon aldrig sedan sett; de leva fjärran
från varandra. Men rosengrenen med de tre röda
rosorna har hon förvarat bland sina souvenirer.
Tid efter annan tager hon dem fram för att be­
trakta dem, dessa frälsarinnor av hennes karaktär

och livsöde. Och sådan som man kan föreställa
sig henne sitta i drömmande åskådande av de tre
torra falnade rosorna, doftlösa och bleknade, –
i denna situation har jag velat avteckna henne,
såsom ett fenomen, lika intressant för psykologen
som tröstefullt för moralisten.














ETT LIV
















I

Fröken var i gymnastiken, – kommer strax,
om jag ville vänta. Salongen såg närmast ut såsom
en konstnärs atelier. Ett stort, högt, avlångt rum;
på ena smalsidan ett högt fönster med en tredub­
bel rad av stora rutor. Den fyrkant av varmblå
himmel, som avskars av fönsterkarmarne och satt
i ramen av mörka, tunga gardiner, hängde såsom
en tavla mera på dessa väggar, vilka voro täckta
av oljedukar, akvareller, blyertsskisser och studier
i rödkrita, alla original, gåvor av deras mästare.
I ena hörnet, på sned invid fönstret, ett staffli med
en ofärdig blomstermålning. Mitt bland alla dessa
moderna föremål avstack ett antikt skåp av svart
betsad ek, av det slag som man ännu kan påträffa
hos gamla bondfamiljer nere i Skåne. Bakgrunden

av denna egendomliga salong med dess prägel av
solid lyx, av utsökt smak och av en personlighet
som intryckt sitt märke på hela miliöet, på små­
nipset såväl som på ensemblen, intogs av en dörr,
omgiven av kostbar gammal konstvävnad och vilken
genom sin storlek samt genom att ständigt stå
vidöppen gjorde att det mörka matrummet bakom
densamma såg ut såsom en blott och bar för­
djupning i väggen, en större alkov. Det låg stor
stil över hela detta bo, stor stil och mörk timbre,
en ro, som icke var tomhet utan stilfull och be­
härskad råga. Vart jag såg hän, satt en fysionomi,
och jag tyckte mig på förhand veta, hur den
stämma måste ljuda, vars återklang fylde den pla­
cida stillheten omkring mig.
Det ringde på, hon kom in, – det stod en
atmosfär av kyla, av kall fuktighet ikring henne,
vilken plötsligt tycktes meddelat sig till luften i
rummet, medan den blå himlen inom de mörka
gardinerna bleve dubbelt varm. Jag tog hennes
framsträckta hand – den var våt och kall, såsom
på en död människa. Hon satte sig i en länstol
framför mig vid ett rektangulärt, av moderna böcker
överfyllt bord i rummets mitt; hon sjönk in i den
utstoppade rundeln, flöt ut i den, fylde den helt

och hållet. Blond och fyllig – med den blond­
het, vilken är smutsig i färgen, liksom blandad
med orent vatten, – med den fyllighet, vilken
är hängande, géléaktigt kött. Och medan vi sam­
talade, förmärkte jag, samman med de dämpade
gesterna och stämmans vardagstonfall och de grå
ögonens något spefulla uttryck ur det vätskigt
gula ansiktet, en lukt, svag och dock envis, obe­
stämbar men genomträngande. Jag visste ej, var­
ifrån den kom; men rörde jag vid en av bordets
böcker, stod den emot mig från denna, och gled
min fot över golvmattan, rördes den upp ur denna.
Den strök ikring mig i stundvisa kårar, var nu
borta, vände genast tillbaka, försvann på nytt, för
att i nästa ögonblick åter möta mig nästan i den
konkreta formen av en skuggning i dagern över
min värdinnas huvud eller som en synbar dunst,
vilken steg upp ur stoppningar och draperier. Vid
en plötslig rörelse, som min vis-à-vis gjorde och
varigenom hon råkade komma mig nära, förtogs
med ens min ovisshet över, varifrån lukten kom
och av vad art den var: det var en lukt av för­
ruttnelse, och det var kvinnan bredvid mig som
utsände den, liksom om hon bure i en lönlig vrå
av sin kropp ett organ, som var statt i upplös­

ningstillstånd ännu medan hela den övriga varel­
sen levde.
Redan samma afton sammanträffade jag med
min bekantskap från förmiddagen i ett sällskap.
Hon var liksom av en annan typ och som en annan
människa. Huvudet, helt litet till utseendet genom
kontrasten emot den i stort tilltagna gestalten, fick
ett tycke av rococotidens kvinnohuvud, sådana som
Watteau stiliserat dem, med frisyr à la Marie
Antoinette och med en något spetsig profil; och
i skötet varsnade jag ett par händer, om vilka
man skulle kunnat tro att de tillhörde en helt ung
flicka: rundade, med små leende gropar bakom
knogarna och med fina, tillspetsade fingrar. Det
var ungt och gammalt om vartannat, falska trettio
år och de verkliga fyrtiofem; och lukten från det
hemliga kadaveret inom denna kropp, vars tunga
matrona-gång och flytande former man bragts att
glömma, – denna lukt, som alltjämt var lika märkbar,
förlänade den motsägelsefulla företeelsen ett ytter­
ligare intresse av en ännu otydbarare gåtfullhet.













II

Anna S. tillhörde en gammal stockholmsk äm­
betsmannasläkt. Hennes fader innehade en hög
post inom ett av departementen; hennes mor var
av adel. Varje sommar vistades familjen på landet
hos än den ena än den andra av moderns släktin­
gar. Under dessa rundresor ikring på herresätena,
vilka avbrötos varje höst för att upptagas igen
nästa midsommar, – i livet ute i fria naturen och
bland folket, gjorde den unga flickan sina första
lärospån i den livsangelägenhet, vilken under den
brutalaste av alla former skulle bliva hennes tra­
giska öde. Det mysterium, vilket för flickor av
hennes stånd merendels förblir en mystiskt lockande
slöja framför brudsängen, fälde för henne sina
skylande fikonalöv, i kostallen och tjänstehjonsstu­
gorna. Det kunde icke kvarbli något som hälst

dunkelt i en akt, som hon såg upprepas ständigt
på nytt igen bland alla djuren och som hon för­
stod ega rum på alldeles samma sätt emellan dessa
varelser av hennes eget slag, vilka hon genom ett
tillstulet umgänge lärde känna i sidoflyglarna.
Ibland kunde det till och med hända, att en man­
lig tjänare tog fel på person och, i stället för den
kammarjungfru, gent emot vilken han hade rättig­
heter, sökte omfamna grannen, den unga fröken,
som ehuru till sina år ännu ett barn föreföll vara
en fullt utbildad kvinna, stor, stark och yppig. Hon
tedde sig i allt detta, bar sin insikt och reagerade,
såsom en kärnsund kvinna, såsom en hel natur,
hos vilken ännu ingen klyfta löper emellan könet
och själen, emellan driften och känslorna; hon upp­
rördes icke över de yttre formerna, men hon kände
äckel gent emot liderliga gester och profanerande
skämt samt när hon instinktlikt anade en operson­
lig, från själ och hjärta lösgjord brunst.
Och likväl, ehuru sund som kvinna, tillhörde
hon en sjuk släkt, en av dem inom vilka fädernas
förseelser straffas på barnen i led på led samt vilkas
medlemmar undfå giftämnet från faderns säd och
under fostrets växande i moderlivet. Hon till­
bragte sina första flickår såsom sjuksköterska för

sin far, fästad vid ett långvarigt och plågsamt
sjukläger. Den ene av hennes bröder miste, just
som han nådde sitt adertonde år, plötsligt och
utan skönjbar grund, hörseln och talförmågan,
medan det ena benet med ett våldsamt krampan­
fall snörde sig samman, som om en stark osynlig
hand ryckt i en sena, liksom ett Taraxacumblad
krymper hop, när man drager i nerverna. En
annan broder angreps lika hastigt av en elakartad
ögonåkomma, vilken tvang honom att årvis hålla
sig inspärrad i ett mörkt rum, just som han stod
på trappsteget till berömmelse i sin konst:
måleriet.
Hos denne broder vistades hon de år, som
följde närmast på faderns död. Hon fortfor att
fungera som sjuksköterska; det var endast före­
målet för hennes omvårdnad som förändrats. Bro­
derns hus blev emellertid, mer och mer i samma
mån som förbättringen framskred, en samlingsplats
för en krets av unge män, skriftställare, veten­
skapsmän, konstnärer, alla besjälade av nya san­
ningar och nya ideal på odlingens särskilda om­
råden; och i denna intelligenta och eldiga skara
skötte hon värdinnans roll. Det unga modet, som
slog gnistor i de långa aftnarnes samtal, ofta ut­

tänjda tills det dagades ute över de tysta gatorna,
som brann i drömmarnes stilla glöd och fräste i
raketkistor av revolutionära tankar, kunde natur­
ligtvis icke undgå att i denna atmosfär av kvinna
tändas även i andra lågor. Den unga kvinnan fick
här sin första kärlek, – en bland de unga, ett
oroligt huvud, ett rastlöst gemyt, en svärmare och
en vilde, som dövade sin eviga grund- och mål­
lösa oro vexelvis i ursinniga orgier och anspända
studier. Deras unga kärlek grodde i det dolda
och skulle just till att avsätta sina hjärtblad, då
han plötsligt dog, ett offer för sitt överansträngda
liv. Det hade varit det hela, okluvna väsendet hos
henne, som långsamt vaknat upp till medvetande
om att det älskade, och att det älskade just denne
man; men hon hade avhållits ifrån att driva för­
hållandet fram till ord och synlig form genom ett
– hos unga, friska kvinnor som hon vanligt –
lugnt medvetande om, att det hade god tid att
växa; och så hade hans död kastat henne till­
baka i hennes ensamhet.
Tjugofem år gammal, gick hon i sällskap med
sin dövstumme bror till Rom och slog sig till ro
där för några år. Hon stod nu i sitt livs blom,
en hög, något sträng, blond skönhet, imponerande

och dock fylld med kvinlighetens sötma. I den
koloni av artister, i vilken hon företrädesvis um­
gicks, fick hon naturligtvis många beundrare. Först
en fransman, som döpte denna gammalnordiska
sköldmö med den orörliga förnämiteten med nam­
net Sancta Anna och som använde det tillfälle,
vilket bragt dem att bo i samma hus vägg om vägg,
till att om nätterna tolka för grannen sin sömn­
lösa brånad genom att med möjligast ljudliga bul­
ler kasta sig av och an i sin säng. Därpå en
landsman till henne, vilken gick en mera slug och
utsiktsfull omväg för att nå fram till den som det
syntes otillgängliga skönheten, i det att han sökte
reta hennes stolthet och sinnen medels utmålande
av den unga kvinnans av männen mycket väl kända
behov samt av hennes lika väl kända bemödanden
att bekämpa dessa behov. Varje ung kvinna ön­
skade intet hellre än att få en man intill sig; hon
skulle inte neka därtill för hennes egen part, ty
det tjänade till ingenting; hon skulle taga honom;
han skulle komma och lägga sig utanför hennes
dörr, som en hund, ända tills hon släppte honom in.
Under allt detta utkämpade hon inom sig den
strid, som är alla unga kvinnors lott, men som hos
henne antog vida brutalare former än i gemen. Först 

och främst var hon till övermått fylld med den vitala
kraften. Det är därnäst icke osannolikt, att själva
det sjukdomselement, som var inblandat i hennes
blod och invävt i hennes substans, var som en
hetta, en sporre yttermera för den naturliga be­
gärelsen, under vars hugg och pustar den slog
buren omkull och kokade, tills maskinen höll på
att sprängas. Nog av – hon fann icke bland
alla de män, som omgåvo henne och gjorde kur
till henne och anhöllo om hennes hand, den som
hon kunde hängiva sig åt med sin hela natur och
vad hon hade allra intimast, instinktivast i denna.
Hon var en av dessa varelser, vilka äro helt och
hållet kön och hos vilka på samma gång könsin­
stinkten erhållit en ytterlig förfining, ett spårsinne
som vinthyndans, en känslighet som metallspegelns
för imma; vad som hos henne avgjorde mellanva­
randet med en man var i sista hand intet annat
än en rent fysisk tilldragning eller frånstötning,
okänlig men allrådig, en ur själva väsenscentret
utströmmande lukt måhända, i ena fallet sympatisk,
i det andra åter lika oåterkalleligt, oövervinneligt
antipatisk. Hon ställde sig aldrig spörsmålet var­
för, ty allt var för henne instinktens sak. Hon
gick sin väg fram emellan männen, lugn och fata­

listisk; fans den rätte i skaran, visste hon, att hon
genast skulle känna dragningen, med hela säker­
heten av magneten; fans han icke, kunde ingen
makt i världen råda bot på olyckan, vilken hon
visste radikal.
Då hon kom tillbaka hem, hade den rätte ännu
ej kommit, han som sute inne med det hemlig­
hetsfulla trollämnet. Men under alla dessa år hade
driften, ständigt eggad, alltjämt upphettad, meta­
morfoserats till en frätande syra, vilken ätit sig
in i själva de kroppsliga organen. Strax före sitt
trettionde år föll hon i en sjukdom, en tärande,
pinsam underlivssjukdom, vars väsen läkarne icke
riktigt kunde komma på det rena med, men som
nådde sina ständigt upprepade, månatliga kulmina
i sammanhang med menstruationsfenomenen. Hon
led marter utan ord. I fyra år måste hon föras
kring i en rullstol.
Men just härunder var det att hon fick sitt
livs enda egentliga kärlek, – en kärlek, som må­
hända icke framvuxit i henne, om hon varit frisk,
– en kärlek, färgad av det sjuka väsendets heta,
bleka återglans, – hälften drivhusblomma, hälften
gulnat gräs på sank ängsmark, – men dock kärlek,
verklig kärlek, den enda verkliga kärleken i hen­

nes liv. Mannen var hennes läkare, – medelålders,
gift och far. Han var starkbyggd, något under­
sätsig till kroppsväxten och med en smula korta
ben; mörkhyad, med ett par gulgrå, inciterande
ögon bakom brillorna, bar han inom sin förtroli­
gare umgängeskrets namnet »persern» på grund
av ansiktets persiska typ. Han var – om man
undantager den tidigt avlidne diktare, vilken utgjort
hennes ungdomsförälskelse – den förste man,
mött på livsvägen, som ägde möjligheterna för att
väcka kärleken hos henne. Och att äga dessa
möjligheter gent emot denna kvinna, det var det­
samma som att ha henne i sin makt. Från honom
utgick den hemlighetsfulla kraft, vilken likt en
osynlig sugplatta sög sig fast vid hela hennes
väsen, vid hennes sinnen, och genom sinnena vid
hennes själ, hennes längtan och bultande trånad. Kom
han i hennes närhet, skälvde hon som under för­
känslan av en befruktning; och den gula glöden
ur hans ögon brände in under hennes kläder och
ned över hennes hud.
Och inför denne man låg hon utsträckt i hela
sin längd, naken, i all den unga kroppens svällande
och vita rikedom, under de långa stunder, medan
undersökningarna stodo på. Och dessa undersök­

ningar nödvändiggjorde beröringar, vilka ilade som
kårar av eld genom alla nerver och utmynnade i
spasmer av vällust. Mannen, som stod lutad över
henne, var icke lugn själv. Det stod som en
atmosfär av eld och brånad omkring dem, och de
måste båda anspänna sina sista krafter, för att icke
denna atmosfär av eld plötsligt, oemotståndligt
skulle klämma dem samman i ett enda brinnande
famntag. Fyra år gingo på detta sätt, långsamma
och monotona, utan att en droppe av ett ord föll
att släcka denna eldsvåda, varunder hon förtärdes.













III

Sent på eftermiddagen en kall och regnfull
julidag, tio år efter dessa händelser, steg fröken
Anna S. av på en liten station långt uppe i norska
Österdalen, för att till vagns fortsätta färden till
det sanatorium, vilket var beläget i grannskapet
och varest hon skulle tillbringa några sommarvec­
kor. Det lilla hotellet på platsen var upptaget,
det skulle dröja några timmar, innan det rum hon
önskade bleve ledigt och iordningställt, och man
anvisade henne amtmansgården såsom disponibel
vistelseort under mellantiden. Gården låg utanför
staden och såg ut halvt som ett herresäte. Hus­
bonden var inte hemma. En äldre kvinna förde
henne in i salongen. Det regnade och blåste utan­
för, hon frös i den stora, något tomma salen, samt

fick en brasa uppgjord i arbetsrummet, – en
ungkarls och jägares kärva vardagsrum. Det första
hon såg, sedan hon bäddats in i en gammalmodig
länstol, var hennes eget porträtt, ett kabinettskort
från hennes unga år, från åren efter återkomsten
från Italien och innan hon ännu blivit sjuk. Och
då hon öppnade en bok, som låg framme, fann
hon på insidan ett namn, som hon kände och som
hon mindes.
Som då en resenär efter många och långa års
kringflackande i främmande land åter åker in i den
nejd, vilken rymmer hans första minnen, och bil­
der av förgångna upplevelser och av personer,
vilka för länge sedan försvunnit ur hans synkrets,
sväva ljudlöst, dunkelt förbi hans blick, klarnande
sällsamt upp i ett ögonblick, slocknande i det
nästa, som om de aldrig varit till, och varje en­
samt träd vid vägen står där såsom en god vän,
vilkens händer man ville trycka för de gemen­
samma minnena, och man väntar få se omkring
sig gamla kära ansikten, som dock icke komma,
– så kände denna kvinna, som snart skulle vara
gammal, utan att ha fått en droppe av den livets
sötma, efter vilken hon trånat i tio år – och i
andra tio år bakom dem –, så kände hon sig

till mods, där hon satt med boken i sitt knä, upp­
slagen där det funna, kända namnet stod, med
blicken häftad på sitt eget porträtt, i en gammal­
modig länstol framför en knastrande brasa i en
gammal ungkarls trista arbetsrum.
Den gamla historien passerade revy inför henne,
hon satt och vände bladen som i ett resealbum,
drömmande över detta mansnamn, vilket uppkallat
från de döda jordlagda jag inom henne, leende
emot sin egen bild på skrivbordet. Han hade
ändå varit den som älskat henne mest, två gånger
hade han friat och två gånger hade han fått nej.
Så hade han fått befattning i sitt hemland, och
sedan femton år hade han varit som död för henne,
borta, utplånad nästan till och med ur hennes
minnen.
Varför hade hon mött hans enträgna tillnär­
melser med en vägran, vilken varit så självklar och
förutbestämd, att den aldrig ens lagts på vågskål?
Hon hade, där hon satt i hans egen länstol i hans
eget arbetsrum, framför den goda brasan i hans
eget hus, liksom en svag uppstötning av det rent
fysiska obehag, som hon alltid erfarit i hans när­
het, – av hans personlighets lukt. Men denna
reminiscens var helt matt och blek, såsom en

knappast skönjbar, hänandad imma på ett spegel­
glas. Hon fyldes plötsligt med en solig, jublande
förnimmelse av att ha det varmt och gott, riktigt
varmt och gott; och mitt inne i allt detta låg den
tanken, att så som hon nu satt här, kunde hon ha
sutit, om hon velat, icke såsom den främmande,
ensliga kvinna som hon var, utan såsom husbondens
maka och husets härskarinna. Hon levde sig så
innerligt in i denna tanke, att illusionen slutligen
skiftade art och blev till verklighet i hennes sinne;
och med en obeskrivlig, vemodig fröjd i sin själ
tog hon fram sitt syarbete, numer sittande i sin
egen kakelugnsvrå, väntande på sin herre och man.
Denna halvt velade illusion var ett allt för
tunnt flor, att det skulle kunna hålla för verklig­
heten. Och dock – när han, mannen, stod i
dörren och fann denna kvinna, vars ankomst med­
delats honom såsom en främlings, sittande i hans
eget hem just så som det i längesedan förflutna
tider varit hans hemliga lycka att drömma henne
sitta, fann han över detta en gång så älskade an­
sikte, alltid förblivet lika kärt i hans trogna håg­
komst, ett uttryck som grep honom ända in i
själen, där varest den känsligaste nerven gick fram
och de prinsessefagra drömmarne ännu lågo och

sovo, – ett uttryck, som han icke förstod eller
kunde förklara, varken i väsen eller verkan, men
som intet annat var än återglansen av illusionen i
hennes själ. Först orörlig och mållös av förvåning,
kände han, vid åsynen av detta ansiktsuttryck, vilket
fordom skulle betecknat hans lycka men som han
aldrig fått skåda, hurusom ett sällsamt och obe­
stämbart något drog sig igenom hans väsen, något
likt ett skälvande stråkdrag och ett varmt flöde;
och han erfor inom sig själv något av samma ljuva
illusion, vilken fylde henne och utstrålade ur henne.
Begge narrade, förblindade, helt och hållet bemäk­
tigade av detta underliga något, vilket såg ut som
en skön dröm och som dock var vaka, ett äventyr,
som plötsligt hägrade på en monoton vardagshim­
mel, hade de icke syn för vad som stått dem
emellan lika litet som för vad åren bragt av för­
ändring: osund och upplöst fetma för henne, för
honom den gamle mannens vita hår. –
Han kom ofta över till sanatoriet för att be­
söka henne. Då hon efter en månads förlopp
rustade sig till att bryta upp, begav det sig, att
han hade ett ärende till Stockholm; slumpen fo­
gade det så, att de kommo att resa på samma tåg,
och han betedde sig såsom den omsorgsfullaste av

alla sjukvaktare, lyfte henne ut och in ur kupéen
som ett barn. I Stockholm antog umgänget dem
emellan strax en ännu intimare karaktär, i det att
de så gott som dagligen sammanträffade i sällskap
och han esomoftast avlade besök hos henne än för
att tala bort några förmiddagstimmar i hennes ar­
tistiskt inrättade salong än för att hämta henne
till en promenad.
För dem begge hade den första kvällens stäm­
ning varit såsom skenet ifrån den bleka morgon­
måne, vilken, så snart solen gått upp, står på himlen
såsom sinnebilden av omorgnad prosa.
För henne inledde den den största och sista
krisen i hennes liv, den som skulle medföra en
slutkatastrof och sätta punkt efter hennes historia.
Den konflikt, vilken dragit sig igenom hela hennes
liv såsom det tragiska ödet, framträdde ännu en
sista gång för att som aldrig förr tillspetsas och
bliva brutal. Alla de män, som hon skulle kunnat
hängiva sig åt, hade ryckts bort, innan tiden mog­
nat, eller varit skilda ifrån henne genom hinder,
vilka ingen av dem kunnat överstiga; och av dem,
som velat henne, hade icke funnits en enda,
vilken hon kunnat skänka sin kropp utan att bryta
mot det instinktens bud, som var det enda heliga

för henne. Vad som förut gjort det omöjligt för
henne att lägga sig i denne mans armar, återfann
hon nu, märkbarare för varje dag som gick, detta
obegripliga något, som hon aldrig visste vad det var,
denna ur manskroppen utdunstande atmosfär, vilken
kändes såsom något oövervinneligt antipatiskt för
könet i henne. Den avoghet emot honom, vilken så­
lunda växte fram, alldeles som den gjort förut en
gång, för att omsider helt och hållet skilja dem åt,
förstärktes nu av en annan egenskap hos honom, vis­
serligen icke så djupt liggande eller väsentlig som
den förstnämnda, men i alla fall ödesdiger för
trevnaden av det förhållande, som hon trånade
efter att se knutet. De hade, under de år de
varit skilda, utvecklat sig den ene den andra i så
motsatt art som möjligt; själv en kvinna med all
en odlad intelligens’ fördomsfrihet och med en
artistisk naturs hela raffinemang och differentiering,
upptäckte hon i sin beundrare en genomsnitts-Per
och en dussin-Pål, en trivial byråkrat utan annan
individualitet än en något »forloren» dandyism,
en hållning av kavaljer, vilken avstack emot den
ålder vari han befann sig. Men på samma gång
böljade och kokade det kön och kvinna hos henne;
i känslan av att slutet var nära för hennes livs­

möjligheter hakade hon sig med giriga, redan
ångestfulla, medvetet lystna ögon fast vid de till­
fällen, som ännu erbjödo sig. Så framstod en
dag den tanken hos henne, som det varit hennes
livs stora stolthet att aldrig ha hyst: den att köpa
vad hon med hängande tunga flämtade efter, till
vad pris som hälst, vore det också genom att begå
den synd, vilken för henne var synden emot den
heliga anda. Varje gång han var närvarande, från­
stöttes hon av hans väsens lukt och av hans andes
trivialitet; så snart han väl var borta, mindes hon
allt vad som fans av gott hos honom, hans be­
undran, hans ömhet, hans godmodighet, medan
det bultade i blodet; och hon ropade tyst inom
sig, med en känsla av skamfullhet, som hon med
raseri tryckte ned, att då hon icke kunnat få den
man eller de män, för vilka naturen danat henne,
det vore bättre att få en man vilken som hälst,
även om han var henne emot som en dålig lukt
och som ett illasmakande ämne, än att få ingen.
Den utveckling, som mellanhavandet medförde
inom motparten, mannen, gick i en alldeles mot­
satt riktning. Han hade närmat sig henne, men
därför att han funnit behag däri, kunnat värma sig
däri, leva upp på nytt, bli ung igen; den sinnes­

stämning han rönte var av samma slag som den
han erhöll, när han emellanåt fann sig försatt i
en krets av ungdomsvänner, i vilka man uppfris­
kade de gamla hågkomsterna. Han hade levat
livet, med kvinnor och allt, samt nått den punkt,
på andra sidan om vilken människan kan njuta
blott retrospektivt, medan däremot hos henne hela
den obrukade fonden genom beröringen med honom
flammade upp i en låga ännu en sista gång innan
allt bleve aska. När han förmärkte denna skilnad
emellan hans egen och hennes uppfattning av för­
hållandet samt emellan hans och hennes krav,
studsade han i ovillig missräkning. Ju mera hon,
medvetet eller omedvetet, genom sitt beteende
underströk, vart hon ville hän, dess mera skorp­
nade hans låtsade ömhet. Han ville på gamla
dagar realisera ett av de ideal, vilka hans roman­
tiska generation under ungdomen fört på läpparne:
han ville ha henne såsom ett upphöjt föremål
utan kropp och jordfäste, vilket han kunde egna
madonnakult; men han skämdes att gifta sig med
en ungdomsflamma, som blivit gammal. Och den
erkekonventionella kälkborgare, vilken utgjorde
hans egentliga och innersta jag, endast helt ofull­
komligt dold inunder jargonen hos en romantise­

rande gammal élégant, kände sig sårad av den
oförställda naturdrift, som talade högt språk ur
hela hennes beteende gent emot honom, allt mera
eftersom dagarne ledo; hon blev honom efterhand
till en människa, som han tyckte sig aldrig ha
känt förut, en ny främmande människa, som började
ingiva honom obehag.
Då hon därför en dag ställt möte med honom
i Humlegården, och de suto samman på bänken,
och hon kom honom allt närmare, och han kände
hennes väsen på sitt som en sugmun, och hennes
tal i samma ögonblick föreföll honom ämna lägga
av den sista slöja, som ännu skylde dess nakenhet,
reste han sig upp, tvärt och skyndsamt, i en
hastigt utsprucken vedervilja emot denna kvinna,
vilken var densamma som han en gång älskat och
dock en annan, fann en förevändning och tog
avsked. Han gick hem och packade sina kapp­
säckar, gjorde följande dagen visit hos henne på
en timme, då han kunde veta, att hon ej skulle
vara hemma, samt for tillbaka hem till Norge.
Den sinnesstämning, vilken såsom jag skildrat
bemäktigade sig henne, var gång han lämnat henne,
föll nu, då han gjort det för att bli borta bestän­
digt samt lagt de stora avstånden emellan sig och

henne, över henne med överväldigande makt. Var­
för hade han gått! Varför hade hon släppt honom!
Han vore den siste! Och ångesten grep henne,
inför den tomhet, den ofyllbara tomhet som ga­
pade framför henne emot henne för att oåterkal­
leligt uppsluka henne, och hon stönade i sin själ.
Och begäret, nu då dess dunkla fruktan hårdnat
till verklighet och det visste med sig att aldrig bli
tillfredsställt, tjöt i hennes organ såsom den bundna
hyndan, om natten i brunsttiden.
Hon lade av den sista trasan av sin nötta
stolthet, ödmjukande sig inför den man, vilken
hon tvenne gånger visat på dörren, då han varit
tiggaren, ända därhän att blotta inför honom denna
begärelsens blygd hos en kvinna som åldras. Hon
skrev honom ett långt brev, vari hon öppet fram­
lade, hurusom hon fordom tagit miste på sina
känslor för honom och att det ändock varit honom
hon hållit av i hela sitt liv och att hon nu först
kommit underfund därmed. Sex veckor gingo,
utan att hon fick svar. Hon skrev än en gång,
begagnande sig av en lägenhet, som gjorde denna
andra skrivelse naturlig. Då kom svaret, med om­
gående, ett dödsbringande piller i fyra sidor av
fraser, sådana som en ungkarl från den gamla tiden 

kan åstadkomma genom att restaurera sin ungdoms
galanteri: han hade det så gott som han kunde
vänta och önska i denna världen och han hoppa­
des icke att få det bättre på annat sätt.
Vintern gick, och sommaren kom, och fröken
Anna S. anmälde sig på nytt vid sanatoriet i
Österdalen. När hon kom fram, var han bortrest,
– bortrest för hela sommaren. Och då visste
hon, att vägen var slut och att hon kunde vända
om, för att åldras som en gammal fröken i sin
eleganta salong i Stockholm, sedan hon kapitule­
rat, till ingen nytta, lagt sig till parning i djur­
honans liknelse, för att få veta, att hon var ett
halvgånget kadaver, som ingen hanne ville ha. En
dag förmärkte hon nya, okända processer i sin
kropp; det var de, som inviga steriliteten hos
kvinnan. Hennes väninnor hörde henne först
kvida, hjälplöst och undergivet; sedan blev det en
långtutdragen, högljudd klagan, som av ett djur i
nöd. Om nätterna, de långa nätterna, ensam i den
jungfrusäng, vars meningslösa renhet hon förbannar,
ligger hon och lyssnar med vidöppna ögon till de
processer inom hennes kropp, genom vilka könet i
henne dör, med ljud som av fallande blad om hösten.









    










MATER DOLOROSA














Hon hade uppvuxit såsom enda barnet i ett hem,
i vilket mannen brutaliserade de båda kvinnorna
– maken sin hustru, fadern sin dotter – med
alla arter av medel: med blickarnes etter och
med ordens smuts och med sina två kropps­
liga händer. Vid sexton års ålder driven ut ur
detta hem, tillbragte hon den unga kvinnans farliga
och möjlighetsrika år såsom lärarinna i en präst­
familj i en vild och ensam landsända i det västliga
Norge. Det varade hela åtta år, innan hon åter­
såg fädernestaden, där modern nu levde sitt tunga
liv såsom frånskild hustru, medan fadern, redan
gammal, mitt inför hennes ögon etablerat nytt
ménage tillsammans med en ung kvinna, i vilkens säll­
skap han årvis drivit Europa runt. Under den tid som
nu följde kom hon mycket med i det dåtida Köpen­
hamns andligt finare kretsar, – tills hon plöts­

ligt, några och trettio år, bröt med allt, med sina
studier och sina många intressen, med sina dröm­
mar och sin framtid, för att såsom matlagerska
och barnsköterska följa en väninna, som med en
skara av oförväntat faderlösa vordna barn drog sig
undan till sitt nödtvungna änkesäte i den lilla
sjælländska stad, emot vilken jag, jämte en följesla­
garinna, en vacker vinterdag var stadd på vandring
för att besöka henne.
Den breda chausséen lopp fram snörrät emellan
sina tvenne rader av gamla popplar, på begge
sidor utsträckte sig den konturlösa slätten, och i
alla horisonterna slöt skogen, vinterligt blå, utsik­
ten. Det var i själva middagstiden, solen upp­
mjukade den frusna vägen under våra fötter, och
ehuru mitt i januari, kändes det helt varmt i luften,
så behagligt mattande blitt, att man sköt hatten
ned i nacken och knäppte upp överrocken samt
väntade få se den gula Tussilago på dess nakna,
gråa, fjälliga stängel långs dikeskanterna och den
vita Bellis i ängsgräset, gult ännu från den tid,
då det stod under snön. Men så såg man den
bleka, kalla solen stå långt nere på den södra
himlen, på dess korta vandring ur morgonkölden
in i kvällskylan, och med ens kände man, i luften,

i jorden, omkring sig och i sig, midvinterdagens
stränga och grolösa stillhet.
Och den lilla staden, vilken kom oss närmare
och närmare, förkroppsligade denna stillhet, gjorde
den ännu mera påtaglig och djup, sådan som den
låg framför oss, med sina gula hus under de röda
tegeltaken, ett utdött fågelnäste mitt på den vida
slätten. Landsvägen upphörde, stenbron tog vid.
Vi gingo fram genom en smal, slingrande gata
mellan små envåningshus, över vilkas dörrar dåligt
stavade skyltar antydde småhantverkare av gamla
stilen, passerade en brygga över ån, som snodde
sig mitt igenom staden likt en gul orm och vars
partier frammanade för inbillningen urblekta ku­
lisser från landsortsteatrarne och åldriga dukar från
gallerierna, gingo åter fram genom en smal, krökt
gata mellan envåningshus, ibland vilka några en­
staka moderna byggnader togo sig ut såsom lappar
av nytt tyg på en gammal dräkt, samt befunno oss
med ens inne i en park, i vilken en och annan
enslig gestalt skymtade mellan stammarne eller
mötte oss och vilken de nu i vintertiden tomma
bänkarne kännetecknade såsom den lilla stadens
sommarpromenadplats. Vi följde en bred, över­
välvd allé av kastanier, vilken förde ut till en väg

som skar densamma; på andra sidan vägen, bakom
en hög gitterport, låg en stor trädgård. Vi hade
stannat och blickade till sidan: – uppe på höjden
låg slottet, i holländsk stil från förra århundradet,
vitrappat, med rött tegeltak i tvenne avsatser,
med höga fönster avdelade i en mångfald små
rutor, och nedanför, strax invid oss, på var sin
sida om inkörsvägen, lågo de båda flyglarne. Vi
gingo in i den högra, stego upp för en bred och
tarvlig trätrappa, nött av många fötter under
många år, samt befunno oss på en tämligen rym­
lig avsats kring trappöppningen. Runt på de
tapetbeklädda väggarne suto låga vitmålade dörrar,
och genom en av dessa, vilken en liten flicka vid
vår ringning öppnade för oss, kommo vi in i en
stor salong, vilken såg dubbelt större ut än den i
själva verket var, därför att den var så lågloftad
och endast hade tre små fyrrutiga fönster, alla tre
hopkrupna i ena hörnet helt uppe vid taket. Det
fans en mängd möbler, av skiljaktigt slag och pla­
cerade på måfå över den rymliga ytan, som upp­
slök dem fullständigt, utan att de kunde täcka
den eller dölja tomrummen; de hängde icke sam­
man, varken bokstavligen menat eller vad stilen
angår; de stodo isolerade var för sig eller bildade 

smågrupper. Hela rummet låg i skymning, utom
det ena hörnet, som var fyllt med det hårda, gula
vinterljuset. Det låg en stämning över allt som
över en gammal pjes från farfars och mormors tid,
en doft som den ur en kär barndomsbok, vilken
väcker minnen hos oss om barnkammare och jul­
stök, – skymningsstundernas poesi, brasans trev­
nad, hemmastaddhetens trygga välbefinnande.
Den kvinna, som några minuter därefter satt
emellan oss, föll hel och hållen ut ur denna ram.
Hon bröt mot allt: miliöet var icke organiskt ut­
vuxet ur hennes egen personlighet, och denna var
alltför utpräglad för att den skulle kunna inpassas i ett
vilket som helst annat och främmande miliö, utan
att kontrastera emot detta eller nödgas missforma
sig själv. Och just sådant var det intryck hon
gjorde, där hon satt i sin väninnas hem. Hon var
en mater dolorosa, som luktade barnkammarsysslor,
en boren drottning över den stora lyckans rike,
vilken kom från köket. Dessa långa, smala, fina
händer, som buro hela typen av förädlade rasdjur,
borde aldrig ha färgats röda av spiselelden, huden
icke hårdnat, fingerspetsarna icke svartprickats av
knappnålsstygn; och de under matlagningsbestyren
rödglödgade kinderna passade dåligt samman med 

de fuktiga bruna ögonens själfulla sorg. Det yviga
håret i en mjuk färgton av blont rött, stod – i
drömmarens skönhetsdruckna syner – som en rök
av silkets gnistrande finhet kring lemmar och kring
en bil, vilka ägde liljans vithet och i vilka varje
linie klang så fulltonig som ett långt stråkdrag på
violoncellen; den släta frisyren, till råga på allt
bragt i oordning, och den vårdslösade arbetsdräk­
ten hörde till en annan människa än den, som en
känslig iakttagare fann återspeglad i sin själ. Hon
var för stor för detta rum; denna bur, som man
inrett åt henne, som hon själv inrett åt sig, var
alltför liten för henne; hennes kropp var för stor,
hennes själ var för stor; hon var jättekvinnan i
pygméboet, en fager Gerd, gent emot vilken de
vanliga människornas barn tedde sig som dvärg­
yngel; varje böjning på hennes kropp var som
ett fullt, uttonande ackord och som en majestätiskt
och lugnt utrullande svallvåg; med varje gest av
sin arm, plastisk och utförd, skar hon synbara
skåror i detta miliö, som var för snäft tilltaget för
dessa en helnaturs ostympade rörelser, och de ord,
hon uttalade med sin varma stämma, – varm som
färgen på hennes hår, varm som hennes huds karna­
tion, varm som hennes ögon –, tydligt, lugnt, 

nästan avmätt, med den goda brutala bekymmers­
lösheten hos en människa, som vet sig ej vara sår­
bar, skrämde alla de kälkborgerlighetens nissar,
vilka suto runt på möbler och mattor, in till de
mörka vrårna och de dolda skrymslena.
Jag sporde mig själv, där jag satt invid henne,
varför hon med berått mod innestängt sig här, då
hon ju icke kunde annat än veta, att det var det­
samma som att öppna pulsåder och låta livet
droppa långsamt hän, med blodet. Och varje hennes
gest, varje hennes blick, varje hennes ord gåvo
resonans åt denna min stumma fråga.
Varför? Varför?
En historia, som jag en afton hört förtäljas,
halft som verklighet, halft som gissning, dök dunkel
upp i mitt minne. Under sina långa ensamma år
i den avsides landsändan i Norge, medan naturens
stenhårda stränghet och hennes eget knoppande
jungfruliv talade sina motsatta läror, hade hon fått
en man kär, vilken hon icke hade lov att älska.
Den genkärlek, som han själv icke hade rätt att
ge, hade han skänkt henne. Åren gingo, tunga,
sterila, skilsmässan kom, och hon återvände till
fädernestaden. Då hände det en dag, att hindret,
som stått emellan dem, föll bort, att förbudet mot

deras förening ströks ut ur samhällets bok. Han
kom till henne. Men då upptäckte hon, att denne
man icke var densamme som hon en gång älskat,
och att denne nye – honom kunde hon icke älska,
icke med en fiber av sin varelse. Och vad som i
den stunden dog, det var icke endast en kärlek,
hennes ungdomskärlek, det var hela hennes intima­
ste personlighet, nerven i hennes väsen, hjärt­
muskeln, – det var hela den goda dröm, vilken
en människa som hon endast en gång i sitt liv kan
skapa, emedan den är vävd av ett stoff, vilket en­
dast en gång kan växa, för att, utvuxet, blomma,
eller, förfruset, förvissna. En och annan man –
många hade det icke varit, ty hon var av det indi­
vidualitetens i stort tilltagna mått, vilket skrämmer
bort alla utom de få likarne inom motkönet – en
och annan man hade kommit för att bjuda henne
kärlek; men hon hade intet funnit inom sig av
känsla, utav det starka slag, som enbart hon kunde
ha tillit till, och hon hade låtit alla gå, stark, hel
och ärlig mitt i sin bittra missräkning och tunga
försakelse.
Under det att detta minne, hälften syn hälften
meditation, rörde sig i min själ, likt en halftut­
plånad kontur och en ur fjärran framtonande visa,

vilken man mekaniskt och vemodigt gnolar efter,
utan att ännu ha blivit medveten om vilken hon
är, hörde jag min följeslagarinna utbrista:
»Men, detta är ju icke något liv för er!»
Och svaret kom, som om det helt naturligt
vuxit fram ur min egen hågkomst, för att sätta
punkt efter min egen mening, – och jag vaknade
upp, och kände visan, och såg konturen dragen
säkert:
»Åhjo, vi två, min väninna och jag, vi passa gott
samman. Ty vi äro begge på den andra sidan.» –
Vi hade tagit avsked och voro på hemvägen.
Solen hade redan gått ned, det var en stilla och
ljus kvällning med hög, blek himmel. Den till­
frusna vägen knastrade under våra fötter, och
kölden sjöng i telegraftrådarne. Hovslag av hästar
ljödo ut i kvällen i dov resonans, och i staden
bakom oss ringde det helgdagsafton.
Vi gingo länge tysta. Så förtalde min följe­
slagarinna om sitt första möte med henne, på vil­
ken vi båda tänkte. Det var några år tillbaka i
tiden, hon bodde då – hemlös fågel som hon
varit i hela sitt liv – såsom gäst i en främmande
familj av bekantskapskretsen i dennas villa ute på
Strandvejen. Uppe på vinden hade hon en vrå för sig

själv, där hon kunde vara ensam och inbilla sig
vara hemma, och dit upp hade hon fört den be­
sökande. Man hade klättrat upp för en sned och
skröplig trappa, passerat en mängd uppstaplat
bråte, fördjupat sig i snoende och mörka korri­
dorer, – för att omsider nå hennes lägenhet: ett
litet rum, svagt upplyst av ett litet fönster, i ena
hörnet, med en obestämbar doft som av torkad
skog, med möbler i rococo – gamla familjepjeser,
vilkas förgyllning nästan bortnötts – och med
gamla familjeporträtt, även de mest rococo, på
väggarna. På golvet en färsk avsågad björkstubbe,
på denna en bukett av säv och kvistar; på bordet,
bredvid lampan, i en majolikavas, en gren av säll­
samt mörk blodbok. Under besöket hade värd­
innan en gång öppnat en blinddörr i väggen, in
till en jungfrulig sängkammare, där allt var klätt i
vitt, liksom för att symbolisera kyskhetens oskärade
renhet hos det kött och i den själ, vilka där hade
sin boning; – en liten nisch allenast, med taket
sluttande över bädden, vitt tyg över hela denna
takvägg, vitt tyg över den lilla fönsterluckan, vit
himmel kring sängen, vitt täcke över den. Och vid
dess ända en bönstol, sådan som man ser den i de
katolska kyrkorna. – – 

Vi gingo åter tysta. Jorden mörknade, medan
himlen förblev lika ljus.
Under det att jag gick och vände på mater
dolorosas sista sorgsna ord i mina tankar, blev jag
henne plötsligt varse på nytt, kroppslig och levande
inför mig, så som jag sett henne nyss och dock
på samma gång en annan. Som hon satt i sin län­
stol, med sina långa armar, sitt långa liv, sina lång­
sträckta höfter och sina långa liksom flytande ben,
och dock så fast i bystens stöpning, så mjukt run­
dad i alla linjer, så bugnande fyllig över barmen,
tedde hon sig för mig som en stolt luftens fågel,
vilken sitter i ett träd i skogen och lyfter på vin­
gen för att flyga, men icke kan, emedan vingen är
knäckt. Jag såg själva den hemliga livsådern öpp­
nad, och vitalitetskraften droppa bort, – den som,
samlad i väsendet, skulle stått ikring mannen, den
ende utkorade mannen, såsom en varm ånga
och såsom en doftande flamma. Nu fanns endast
det kvar av naturgrunden hos henne, som var det
goda, nobla sinnelaget, vilket lät henne utan miss­
unnsamhet glädja sig med den medsyster, som
funnit den lycka i livet, vilken hon själv gått miste
om, – det goda, nobla sinnelaget, som drivit henne
till att uppoffra sig för en annan kvinnas barn.

Och när någon gång ännu livskraften svälde i
hennes starka kropp, med den ljuva oron från ung­
domsåren, het, trånande och sorgmodig, steg den
upp i den sublimerade formen av böner, fram­
viskade i bönstolen i hennes vitklädda sängkammare,
medan de fuktiga, själfulla ögonen voro lyfta mot
höjden i religiös extas och medan det blondröda
håret i ljuset från vaxstapeln låg som en gloria
ikring hennes huvud.












URSPÅRAD
















I

Genom bägges vårt intima förhållande till en
och samma tredje person hade vi lärt att känna
varandras namn och att intressera oss för varandra.
Allt vad jag sålunda i andra hand erfarit om henne,
hade emellertid varit som formlös rök; gent emot
denna kvinna, vilken jag visste mig en gång förr
eller senare skola råka, kände jag mig till mods,
som om vi befunne oss på var sin sida om en
ogenomskinlig ridå; jag hade på känseln, att bak­
om denna ginge hon i samma riktning som jag,
nyfiken som jag själv på det ögonblick, då skiljemuren
plötsligt skulle slippa upp och vi med ens skulle finna
oss ansikte mot ansikte, men jag hade icke så mycket
som den allra svagaste glimt av den aning, genom
vilken eljes sensitiva människor göra kroppslig be­

kantskap med varandra trots de största avstånd i rum­
met; det hade icke i henne funnits den personlig­
hetens intima vibration, vilken, även om den passe­
rat genom brevens bokstäver eller till och med
genom mellanpersoner, distinkt och oemotståndligt
skulle kunnat meddela sig till mig och i min själ
framkalla en eller annan bild: av hennes ögons ut­
tryck eller av hennes sätt att gå eller av vilken
bland dessa småbagateller det nu måtte varit, i vilka
individualiteten ligger inbäddad så full och hel,
att detta ena lilla drag icke kan framträda inför
oss utan att helbilden följer med.
Jag stod i hennes föräldrars salong, ute i Stock­
holms villastad, i väntan på henne. Hon vore en­
sam hemma, uppe på sitt rum, och skulle strax
komma. Genom verandans glasdörrar såg jag ut i
villans trädgård, vars grönska höll på att svartna
och där träden stodo till hälften avlövade. Det var
i september, en gul och skum dag. Luften var en
enda helfärgad, orörlig, gul oändlighet, vilken
hängde likt smutsiga trasor på grenarna ute i träd­
gården och som stod in i den mörka salongen och
över dess korrekta elegans med en hård och nykter
dager.
Det susade utför trapporna, dörren flög upp,

och hon kom in, – med ett tempo i sin gång,
vilket nästan var springande, samt ett visst obe­
stämbart i den dessutom, liksom om hon hade
hårda fjädrar inunder sina skosulor och i alla sina
lemmar. Det stod kyla ut av henne, och då hennes
hand grep min, var det med ett tag, vari låg känn­
bar en hel arms hårda benkomplex. Det första in­
tryck, som hennes ansikte gjorde på mig, var rent
osympatiskt. Det var ett regelbundet ansikte, men
i den hårda gula dager, som föll över det in igenom
verandadörrens fönster, blevo linjerna så raka och
tvära, att det såg ut som om alla dragen voro
skurna i trä, i gult trä. När hon log, på en gång
ansträngt och generat, utan grund, för att göra
samtalet lättare och naturligare, liksom funnes något
emellan oss som skulle hållas nere och borta, lade
sig ansiktshuden i sällsamma fållar och knutar; och
man såg intet som hälst i detta ansikte utom en
tjock guttaperkahud över ett starkt kranium, med
två hårda, vattenblå ögon inunder en lingul pann­
lugg. Och då hon vände sig bort ett ögonblick för
att söka ett eller annat på bordet, visade hon en
rygg rak som hos en man utan en enda av kvinno­
kroppens mjuktrundade linjer, och över den i sin
färg orena halsen med gles hårväxt i nackbrynet

satt en nacke, vilken med sin starka bildning och
med sitt kortklippta hår alltigenom var en pojkes.
Några veckor gingo, och hon blev gäst i mitt
hus, ute på landet, i en idyllisk nejd med skog
och sjö, sådana som Sydskåne äger dem. Det led
redan långt fram på hösten, och den blida, veka
stämningen, varmed det skånska landskapet fyller
själen, fördjupades, mättades, svälde ut samt fick
en bifärg av sorgset drömmeri i denna natur, vilken
med ett blekt leende av höstsol, stilla och resig­
nerat, lade sig till vila. Vi strövade omkring över
markerna, genom busksnåren, inne i skogarna; höj­
derna gåvo vida vyer över landet, och i dälderna
gömde alarna kring bäcken på tusen viskningar och
tusen kyssar och otaliga vackra hemligheter ifrån
den sommar, vilken for bort med blåsten högt uppe
över trädtopparna. Med förundran såg jag, att allt
detta icke gav resonans i vår följeslagarinnas sinne:
hon gick förbi alla dessa scenerier, – av gråtande
höstskog i dimma med grenarnas läckra teckning
över den lätta blåa fonden, av melankoliska sol­
nedgångar, av oktoberfärgernas brusande orkester­
stycken, – med ögon som intet sågo, icke ens sin
egen tomhet, eller med ögon som, i tankens följe,
vilade och irrade i helt andra regioner; och medan

naturen runt omkring henne, medels vätan som
trängde upp ur jorden och bladen som föllo från
träden och fåglarna som sysslade inne i tystnaden,
i varje vissnande grässtrå och i varje försenad
blomma, ställde till oss sitt stilla tal, med tonfall
som gingo till hjärtat och med blickar som trängde
genom märg och ben, höll denna människa, som
var kvinna och som ännu stod med ena foten i
ungdomen, timslånga monologer om alla de abstrak­
taste ting, ibland vilka det opersonliga förståndet
känner sig hemma: om metafysiska system, om
moraliska problem, om estetiska doktriner. Det
ljöd som en falsk och gäll ton, vilken slinter lös i
ett tysttonande musikstycke; det stod såsom en
figur, vilken föll ut ur tavlans perspektiv; jag kände
det först blott såsom ett obestämt obehag, såsom
något vilket icke var i stil och helgjutet och så
som det skulle vara, utan att jag i begynnelsen
blev medveten om, vari felet och oegentligheten
stack; men så kunde det plötsligt blotta sin verk­
liga art under bilden av en hård, oförenlig mot­
sättning emellan denna kvinna och allt som omgav
henne, emellan denna natur, som bugnade av ljuft
vemodiga minnen från sin rika, varma sommar, och
denna kvinna, vilken med sin tanke utskar träfigurer

av systemer och dogmer samt lekte krig med dessa,
liksom barnet med sina tennsoldater. Den person­
lighetens vibration, vilken jag aldrig kunnat för­
nimma hos henne, – fanns den måhända icke; och
var hon kanske ett instrument, som blivit ofull­
gånget, och på vilket varken naturen eller männi­
skorna kunde spela, emedan det saknade strängar,
och vars slumrande melodier fördenskull aldrig
skulle kunna väckas?
Och dock – mången afton, då vi hade det
hemtrevligt inomhus, kunde ur detta hårda skal en
annan människa oförväntat komma till syne. Då hon,
klädd i förkläde och med van hand hjälpte till att
ordna matbordet, kunde hon te sig såsom en för­
kroppsligad uppenbarelse av all det germanska
hemmets poesi: blond, fin och huslig. Och sedan,
då vi suto vid lampan och brasan, i samtal som
kom och gick, fram och tillbaka och rakt och runt,
med långa pauser, i vilka var och en skötte sitt
med hand eller tanke, med alla de underförstådda
fullständiganden och halva antydningar, vilka utgöra
det intima samlivets charme, – kunde hennes an­
sikte med ens förvandlas till något helt annat än
det ögonblicket förut varit: till det lilla mjuka
bébéanletet hos en sextonårig flicka, med en mun,

som lockade till kyss, och med två ögon, vilka,
plötsligt vordna sällsamt stora och helt mörka, form­
ligen strålade inunder den gula manen. Men så,
efterhand, innan man visste hur, hade man åter den
andra inför sig, hon som i timtal med sin hårda
förståndssvada höll sitt sällskap i ett skruvstäd,
varur han icke kunde slippa bort och vari han
tvangs att sitta, tills det gick runt i hans huvud
och hans händer voro kalla av svett, – indrivande
sina meningar i åhörarens hjärna med en stämma,
vilken ljöd så hård och kort som slag på träpluggar,
med armgester, vilka gåvo ytterligare eftertryck åt
denna process, eller energiskt slående i bordet med
sina hårda fingerknogar för varje tankeplugg, som
skulle in. När så talet åter var till ända, kunde
hon för en kort stund försjunka i ett ordlöst
grubbel; och i dessa minuter kunde jag få se två
ögon, vilka i sin art stå ensamma i hela min er­
farenhet: genom en sällsam, plötslig metamorfos
försvann allt det mörka i hennes ögon, strålade ut och
försvann, och två stora, stela, grunda och dock out­
grundliga ögon stirrade ut framför sig, ljusa och
likväl utan botten, kallt blänkande som blekblått
porslin.

 











II

Adèle Böttcher tillhörde en på såväl fädernet
som mödernet gammal nordtysk borgaresläkt. Hennes
fader hade i sina unga dagar invandrat till Stock­
holm, där han nu, efter en idog verksamhet som
väverifabrikant, framlevde sin ålderdom i en rik
välsignelse av barn och ägodelar. Den stora famil­
jen företedde ett enda tättslutet, oklanderligt helt,
som fick sin prägel genom välståndets respektabili­
tet och inom vilket de särskilda medlemmarna icke
stort särskilde sig från varandra, alla framställande
samma släta genomsnittstyp med lagom avkylt
känsloliv och lagom tillmätt intelligens. Blott den
ena dottern differentierade sig ut ifrån den ned­
ärvda släkttypen, till en avart med säreget kynne.
Som barn röjde hon ett enda alltuppslukande

intresse: att vara den första i skolan, lärarnes
gunstling och kamraternas avund, den beundrade
och överlägset nedseende. Utom den trånga kret­
sen av sig själv och sina pensa kom hon aldrig
och hade hon ej heller något behov att komma;
denna förståndets torra fanatism, denna arma äre­
girighet buro henne. Det naivt affektiva liv, vilket
är det naturliga hos flickor i skolåren, var hos
henne borttvinat ända intill roten: hon kände aldrig
i sin själ en om än så svag böljning av den unga
flickans av henne själv oförstådda svärmeri för de
manliga lärarne eller för väninnorna, – denna ytt­
ringsform för samma härliga, ömtåliga naturdrift,
vilken i ett senare livsskede utgör den mogna kvin­
nans dyrbara kärleksfond. Jag såg en gång ett be­
undransvärt karaktäristiskt porträtt av henne från
dessa tidiga år; just sådan måste hon ha sett ut:
en varelse ay ben och hud, av hårt ben och tjock
hud, mager men starkbyggd, med hårda, kantiga
kroppsformer, med ett geometriskt linjerat ansikte,
med grå oren hy, med små orena ögon, vilka
blickade så snävt försiktigt och så kallt otillgäng­
ligt, som om aldrig en känsla fyllt dem med sin
värme, med en hög kupig manspanna inunder det
glatt bakåtkammade, färglösa håret, samt med ett

uttryck kring munnen, vilket var sammansatt och
svårtydigt, men vari största anparten utgjordes av
ett självgott, föraktfullt, envist leende, ett sjukt
trots utan djup. I hemmet gick hon sammalunda
inom sin egen ring; det fattades hos henne de
trådar, som ensamma kunna utgöra ledningen emellan
tvänne själar och genom vilka hon skulle kunna
sammanknyta syskonen med sig själv. En och annan
gång kunde hon fattas av en plötslig omsorg för
ett främmande barn, på besök i familjen, och hon
kunde då utan skrupler taga allt som syskonen er­
hållit till nöje eller njutning för att giva åt den
nya skyddslingen, vilken i nästa ögonblick, då för­
kärleken dunstat bort, kunde i sin tur vederfaras
alldeles samma behandling, – ett drag, som är
ganska betydelsefullt och som återvänder i hennes
senare liv, mångfaldigt varierat men alltid uttryck
för en och samma outrotliga, ödesdigra själsdispo­
sition: den hållningslösa, tyngd- och mittpunktslösa
egoismen. –
Vid sexton års ålder inträffade hos henne den
fysiologiska omdaning, medels vilken kvinnan av­
puppar sig. Men efter en kortare tid, några måna­
der allenast, skedde ett tillbakaslag, i det att de
kvinnliga organen plötsligt upphörde att fungera

eller fungerade oregelbundet; hon framställde så­
lunda den egendomliga företeelsen av en Eva, vil­
ken, en gång mognad till fullgånget kön, med ens,
emot naturens rätta gång och medels okända pro­
cesser i hennes kropp, – liksom om den ömtåliga
mekanism i djupet av hennes varelse, vilken regle­
rade hennes könsliv, kommit i olag –, utvecklade
sig till eller föll tillbaka i en avart, en mellanart, ett
mellanting mellan barn och kvinna, ett könlöst neutrum.
Vari bestodo dessa fysiologiska processer i rot och
väsen, och vilken var den själsliga – affektiva,
moraliska, intellektuella – egenart, vari de funno
sin avslutning? Var icke i själva verket detta feno­
men ett till väsen intimt befryndat med herm­
afroditismen, – en mildare, mera grumlad, mindre
distinkt form av denna? Efter fem, sex år åter­
kom menstruationen och från den tiden uppträdde
densamma normalt; men vem kan utpeka anomaliens
säte och vem kan fixera dess verkningar?
Så mycket allenast är visst: hela denna period
av hennes liv, den som faller emellan det sextonde och
det trettionde året ungefär, m. a. o. just de år, i vilka
kvinnan samlar i sina minnens lada de upplevelser,
som ensamma kunna giva hennes tillvaro mening
för henne själv i de kommande stunderna av kväll

och höst, – månljuva drömmar och solljusa
gärningar, blygt dolda känslor och stolt fram­
visad lycka, – hela denna period, alla dessa år
av hennes liv, voro som en enda slätstruken,
oskriven griffeltavla. De voro tomma, såsom en
dimdag är tom, i vilken man blott ser den en­
formiga dimman, utan föremål med konturer och
varelser som röra sig; de voro icke fyllda av något
som hälst av allt det, varmed eljes ungdomsåren
äro fyllda: det fanns icke blott inga verkliga för­
bindelser, av det måtte nu vara årets eller sekun­
dens varaktighet, det fanns icke ens längtan, åtrå,
saknad. Till en del hade detta sin förklaring däri,
att familjen levde tämligen isolerad, utan umgänge,
i känslan av att vara främling bland främlingar;
barnen kommo så gott som aldrig ut, och i huset
kom ingen. Men en djupare grund hade detta för­
hållande i den unga flickans eget naturel: det fanns
hos denna unga fågel inga vingar, som kunde slå sig
blodiga mot gitterstängerna i hemmets trånga bur.
Femton år tillbrakte hon sålunda på sin lilla
jungfrukammare, vårdslöst, tarfligt och enahanda
klädd mitt bland den rika lyxen, från morgon till
afton fördjupad i abstrusa studier av gammal tysk
metafysik; den ena dagen tog den andra i hand

slappt och mekaniskt, och det ena långa tåget av
trehundrasextiofem lika klädda gestalter hade blott
att försvinna för att ett annat alldeles liknande tåg
av lika många likadant utseende gestalter skulle
skrida fram, defilera förbi, försvinna och lämna
plats för ett tredje; och med full rätt kunde hon,
vid ett senare skede av sitt liv, då distansen tillät
henne själv att överskåda detta ödesdigra tidsrum,
utbrista:
»Jag vaknade inte upp, förr än jag var trettio
år. Jag var ju ett barn, vid trettio år, helt och
hållet som en sjuttonårs flicka!»













III

Vid denna ålder, noggrannare bestämt omkring
hennes tjugonionde år, försiggick en lika plötslig
och radikal som till sitt upphov okänd metamorfos
i hennes väsen och yttre liv. Hon utbytte sina
gamla, omodarna klädningar mot nya, som skreko
i färg och snitt, sin lilla avstängda jungfrubur mot
den stockholmska societetens salonger, sina filoso­
fiska studier mot erotikens läckrare vetenskap.
Hur allt detta kom, visste hon ej själv; för­
ändringen stod där i all sin påtaglighet och bjärt­
het, en fait accompli utan genesis. Hon satt den
ena dagen i sin studerkammare, utan annat säll­
skap än sina torra böcker och sina ännu torrare
tankar; den nästa befanns hon omgiven av vän­
innor i dussintal och upptagen i tjogvis hus. Emeller­

tid hade hennes tillvägagående i dessa krisens dagar
en prägel, vilken på sitt sätt lämnar en god illu­
stration till den virriga text, som naturen inristat
på fonden av hennes väsen. En gång uppvaknad
ur den trettonåriga könsdvalan, betedde hon sig
snarlikt ett yrgjort djur, vilket snurrar runt kring
sig själv. Det fins en kategori av kvinnor, vilka
vi alla mött på vår livsväg, som smilat inunder
våra ögon och som hakat sig fast i våra kläder
likt dikeskantens kardborrar. Den utgöres av
döttrar inom bourgeoisifamiljer, vilka hänga sig
fast vid sin samhälleliga ställning med dubbel hård­
nackenhet, just därför att de känna, att vad som
håller dem uppe är endast ett bräckligt halmstrå,
vilket när som helst kan brista. Redan då de äro
små, erhålla de av modern instruktion att göra
sig den och den välsituerade skolkamraten till
väninna. När de långa kjolarnas regim inbrutit,
föres denna kamp om den sociala tillvaron med
ännu mera rasande iver: det gäller nu att vinna
inpass på de sälla jaktmarker, där det finaste ville­
brådet lockar de förmånligaste äktenskapsjägarne.
Hos dessa unga flickor påträffar man alla de mo­
raliska missbildningar, vilka ha sitt upphov i den
»honetta ambitionen»: de äro beräknande ända intill 

sättet att svänga med sin midja, falska ända intill
klangen i sin stämma, uttorkade ända intill roten
av sin själ; de tvinga sig till att le, just när skym­
fen snärtar dem som vassast, och de skaka det
öppna föraktet av sig såsom gåsen vattnet; onda,
hatfulla, gråtande av ilska i det osynliga av själen,
lägga de nacken under varje fot, blott de få stanna
kvar i det land, som för dem är det mjölk- och
honung-drypande Kanaan: det socialt högre
miliöet. De bli simpla ända intill den innersta
källådern av känsla, förhärdade alltigenom, från
ytan och in till det, vilket ursprungligen gavs
dem av en god natur till personlighet och hjärta.
Ehuru själv av en självmedveten, socialt högt­
stående och rik familj, antog Adèle hela den yttre
alluren hos dessa unga kvinnor. Någon motsva­
righet i de inre bevekelsegrunderna förefanns vis­
serligen icke, ty vad som hos den nämnda gruppen
av kvinnor var beräkning, medvetet åsidosättande
av det personliga värdet, nertrampad och strypt
självkänsla, var hos henne ett bortskämt barns
självsvåldiga tanklöshet; men hon trängde sig in
på de personer, med vilka hon fick en ögonblic­
kets nyck att vara samman, in i de hus, i vilka
lusten föll över henne att komma, med en oför­

skräckthet, en envishet, vilken icke lätt kunde igen­
kännas såsom vad den ju dock var – till sin art
olik den, varmed dessa andra kvinnor fullgjorde
sina planer. Det var hon som tog initiativet,
gjorde uppslag, i stort som smått, i allt och gent
emot alla; det var hon, som lade beslag på den
man, vilken hon ville ha för sig i ett sällskap;
och det var hon, som när en människa intresserat
henne vid en kvälls samvaro, objuden och av
sig själv förklarade sig vilja se henne i hennes
eget hus.
Vid tiden för detta genombrott hos henne
röjde sig de första böljningarna av den kultur­
rörelse, vilken under hela det senaste decenniet
fylt Skandinavien: den s. k. kvinnoemancipationen.
Mills filosofi utmyntades i en social-politisk pro­
paganda för kvinnans »likställighet» med mannen.
Kvinnan fylde snart hela förgrunden av det offent­
liga livets stora skådescen; kvinnan som människa
och kvinnan som kön blev diskussionsämnet par
préférence, i pressen, på möten, på värdshusen, i
familjekretsarne. Denna andliga rörelse påverkade
Adèle djupt och i tvenne skiljaktiga riktningar; å
ena sidan tog hon sig till godo det myckna talet
om kvinnokönets höghet, självständighetsrätt och

självtillräcklighet samt omtydde i dessa åsikters
anda den hårda, slutna egoism ifrån det centrala
lyte som den egentligen var till den mest super­
lativt goda naturens gåva; å den andra hade det
ideliga fingrandet på de intimaste könsämnena till
följd, att dessa organ hos henne, förut nästan
overksamma och genom denna deras overksamhet
opåaktade, nu med ens gjorde sig gällande för
hennes medvetande, inciterade, irriterade till fe­
berns sjukligt förhöjda liv.
Det plötsliga omslaget ifrån nunne-ensamhet
till hetsigt sällskapsliv verkade naturligtvis såsom
olja gjuten på eld. Hon kringvärvdes nu för
första gången av den obestämbara atmosfär, som
svävar över dinerborden och balsalarne och vilken
är liksom mättad med kön: av le mâle för Eva
och för Adam av la femelle. Liksom genom den
nya litteraturen hennes intelligens blivit helt och
hållet vriden emot denna enda punkt: kvinnan
och mannen i deras inbördes förhållanden såsom
samfundsdjur och natur, såsom medborgare och
könsvarelser, – ensidigt och stelt som den
magnetiserades blick på den lysande metallen,
– på samma sätt afficierades genom salonger­
nas flirt hennes sinnen, hennes drift som kön,

i hela dess ursprungliga, osammansatta, djuriska
grovhet.
Av dessa tvänne inverkningar bestämdes arten
av den upplevelse, vilken var hennes första. Den
man, med vilken den avspelades samman, stod jämn­
fota med henne inom samhället, till position och
förmögenhet. Han hade det överlägsna lugn, vilket
åtföljer medvetandet om att ha pängar och vilket
nybegynnare i livet, särskilt av det svaga könet,
lätt förblanda med manlighet. Hans kropp och
lemmar ägde den muskulaturens svällande kraft,
vilken kommer könsinstinkten hos kvinnan att skälva.
Adèles kärlek till honom blev en sällsam blandning
av den oerfarna sjuttonårigas svärmeri för den
man, vilken råkar vara den förste som faller inom
hennes synkrets och som därför blir den förste
som lämnar kropp åt hennes könstrånad, samt den
reflexionsmogna emancipationskvinnans medvetna
tillnärmelser till den man, som – i hennes egen
föreställning – realiserar hennes tankevis, teoretiskt,
på fri hand uppkonstruerade ideal. Verner Karls­
son var nämligen det intellektuella styvbarnet inom
en familj, över vilken vilade ryktet om konstnärlig
förfining; och detta tilltalade hennes genom böcker­
na bibragta intresse att »höja» den man som hon

älskade upp till sin egen nivå, på samma gång som
det smekte den hårda egenkärlek, vilken bildade
bottnen i hennes väsen.
De möttes första gången i en familj, i vilken
hon sedan många år var intim gäst och vari även
han upptagits. Hon hade en av sina »lyckliga
dagar»: den skirröda sidenklädningen göt över
hennes ansigte en varm dager, vari de hårda
dragen mjuknade, och håret vågade sig rundt
ikring det lilla bébéhuvudet som en matt-gyllene
man. Han tog sig också gott ut, där han satt
på stolen framför henne, högväxt och blond, trygg
och belevad, en borgersmans son utan vank och
lyte, med ett uttryck av tomhet i de utstående
blå ögonen, vilket en ung flicka naturenligt skulle
vara böjd för att giva det vackrare namnet nai­
vitet. De hade »funnit varandra». Då hon gång
efter annan log, med sitt egendomliga leende,
vilket förvandlade hela ansigtet och lyste upp det,
så att det blev så troskyldigt och ungt som hos
en konfirmand, hade han slutligen sport om hon
vore sjutton år, och icke kunnat dölja förlägenheten
vid hennes ärliga svar; längre fram hade han stuckit
sin handske upp under hennes näsa med spörsmål
om hon kunde lukta, vad han tvättat den med, –

ett drag, vilket hon fann av så rörande naivitet, att
den unge mannen plötsligt befanns vara själva det
drömda idealet med dess fastslagna kardinaldygder:
manlighet, omedelbarhet och barnsligt sinne.
Den sålunda anknutna förbindelsen fortvarade
under hela den vintersäsong som följde, utan för­
ändring, utan tilldragelser, utan att framskrida.
Den unge mannen bibehöll den idealets gloria,
vilken han så oförhappandes bekommit kring sitt
blonda borgersmanshuvud; den hjärna, vilken hade
sitt säte inom detta, var föga inrättad till ett så
vanskligt räknestycke, som att finna de många
obekanta värdena i denna den sällsammaste av
alla ekvationer, men han kunde ej undgå att med
helt annorlunda respektfulla ögon betrakta detta
jag, vilket, i hemmet och umgängeskretsen ständigt
behandlat en smula au ridicule, nu plötsligt upp­
lyftes i den ideala sferen av en intelligent kvinnas
intellektuella svärmeri. Det fans i Adèles förhål­
lande till honom – frånsett den allmänna, odifferen­
tierade, opersonliga könslystnad, som han moment­
vis väckte hos henne – något av den beskyddande
omsorgen hos en moder för det älsklingsbarn, vilket
hon väntar i en framtid och fullvuxet skola göra
henne ära.

Frampå våren blev det skilsmässa, och de gingo
skilda kosor. Han for till en avlägsen ort uppe
i Norge, hon till München. Vid avskedet hade
hon framställt spörsmålet, om de icke skulle kor­
respondera, och han hade naturligtvis svarat ja.
I München kom hon i en brokig och livslustig
krets, vars överhuvud och idol utgjordes av en
berömd tysk målare. Hon plägade i senare år
med trötta ord avmåla de kval, hon under denna
tid lidit, då hon under ett helt år varje dag vän­
tade brev med norskt frimärke utan att få se ett
enda av detta efterlängtade slag. Emellertid för­
mäler en trovärdigare saga – dubbelt trovärdig
därigenom att den fick bekräftelse av ord, vilka i
obevakade ögonblick undsluppo hennes egen mun
– att hon roade sig på det kostligaste i den
glada kretsen, njutande den store mästarens per­
sonliga bekantskap såväl som de goda middagar
och intressanta utflykter, av vilka sällskapets samliv
utgjorde en enda sammanhängande serie. Liksom
synbarligen den unge mannens smickrade stolthet
ej var så uppdriven, att den kunde rå på hans
medfödda alltför borgerliga indolens och åstad­
komma någon skrivelse till den högtbegåvade
unga kvinna, vilken givit hans skäligen nertryckta

självkänsla en så oväntad lyftning, – sammalunda
synes det, som om hon själv icke i den grad känt
sig desillusionerad av idealets visade ljumhet, att
hon icke skulle kunna göra sig till godo tillfället
att i fullaste mått njuta ett illustert och uppslup­
pet umgänges behagligheter under dygnets tjugo­
tre timmar, sedan den ena timmen tillbragts i
väntandets fruktan och svåra kval.
Utrustade med denna förträffliga förmåga att
kunna överse med de oskyldiga oegentligheterna i
motpartens beteende och bära de små motigheterna
i deras förhållande med jämnmod, var det för dem
begge en naturlig och lätt sak, att då de åter
möttes lägga handlingarna för mellantiden ad acta
samt taga varandra i handen med ett tack för
sist. De hade båda kommit till baden i Ström­
stad, han med sin egen familj, hon tillsammans
med den familj, hos vilken de första gången sam­
manträffat och i vilken hon småningom vuxit in
såsom en verklig köttslig medlem. Hon upptog
förbindelsens tråd precis där varest den vid skils­
mässan blivit liggande, och han följde med under
de små rycken i tråden, lydigt som hundvalpen
sin herskarinna. Han gjorde sig icke egentligen
reda för något som hälst, vare sig hennes naturel

eller arten av förhållandet, och skulle väl näppe­
ligen lyckats i strävandet därefter; hälften av
smickrad egenkärhet, hälften i indolent stupiditet
lät han henne knåda sig efter det beläte, i vars
liknelse han nu måste framstå, för att icke illu­
sionen och kärleken skulle brista hos henne. Det
hände allt emellanåt, att hon manipulerade honom
på ett så hårdhänt vis och så helt och hållet
glömde att dölja det överlägsenhets-medvetande,
vilket var hennes kärleks hälleberg, inunder stäm­
mans och rörelsernas mjukhet, att han plötsligt
reagerade vid denna oväntade åsyn av en eman­
cipationstoffel. Deras mellanhavande kunde då
skära sig på det avgjordaste sätt. Hon visste all­
tid anordna det så, att han ensam och hon ensam
gjorde promenader på en och samma tid på ena
och samma ensliga ställen; de strövade sålunda
kring timtals på vägarna bakom den lilla staden,
vid ån och bland klipporna. Så sutto de en gång
på gräsmattan med stenväggen till ryggstöd, med
utsikt över havet, blankstilla i en sommarafton
vid solnedgångstid. Hennes känsla av att vara
den överlägsne i deras förhållande, den som gav
detta en mera »upphöjd» karaktär, såsom den in­
telligenta och fina kvinnan gent emot en man,

vilken var formad av en grövre lera och som det
var hennes »mission» att förädla till ett kostba­
rare käril, – denna känsla hade oförsiktigt lagt sig
naken inunder hennes ögon, spelande i alla nyan­
ser från medlidandet till föraktet. Han hade till
en början stillsamt frigjort sig från denna tilltagsna
lilla kvinnofot, vilken ställde sig en smula väl
hårt på hans nacke; och då foten envisades att
stå där den stod och till hämd för hans motstånd
tryckte än starkare, hade han omilt förflyttat den
till dess naturliga läge. Han hade slutligen sagt
henne rent ut, att han icke vore böjd att under­
kasta sig en sådan behandling; och då hade hon
med en ögonblicklig metamorfos, genom vilken
allt hos henne, i kropp och själ, hårdnade och
räknade, blev ben och räta linier, med styv rygg,
med kalla ögon, vilka stodo stela på en punkt
långt borta, med små nervösa, hårda, bestämda
kastningar på huvudet och midjan, med en stämma,
vilken lät som knackning av sten mot sten, avfär­
dat honom:
»Så kan ni gå då! Ni kan ju gå då!» –
De hade emellertid efter slutad badsejour vänt
tillbaka till Stockholm. Adèle hade fattat miss­
tanke om, att Werner såge med vänligare ögon på

en annan ung flicka ur sällskapskretsen än på henne
själv. En dag skrev hon honom till med ett vid­
lyftigt brev, vari hon besvor honom att uppriktigt
yppa för henne, om han verkligen älskade denna
unga flicka, samt tillika – med en hjärtevekhet,
som var sublimerad egoism, martyrnjutningen av
ett uppoffrat jag, – patetiskt förklarade, att hon,
om så vore fallet, icke ville stå i vägen för deras
lycka, utan självmant träda tillbaka. Härtill sva­
rade han, såsom sannolikt även verkliga förhål­
landet var, att det icke förefans något som
helst mellan honom och den ifrågavarande unga
flickan.
Vare sig nu, att denna inbillade upptäckt gjort
henne räddhågad eller att hennes sinnen i ett
ögonblick talat starkare än sedvanligt, – nog av:
hon tog det steg, vilket utan möjlighet till åter­
vändo ledde till den definitiva uppgörelsen dem
emellan. Hon skrev till honom ett nytt brev,
vari hon meddelade honom, att hon ej längre
kunde stå ut med att sväva i det ovissa; hon hade
därför själv, änskönt kvinna, icke skytt taga initia­
tivet, men ville dock icke underlåta fästa hans
uppmärksamhet på, att det som erbjöds honom,
vore intet mindre än »en kvinnas sanna och äkta

kärlek»; till slut uppmanade hon honom att tala
med hennes föräldrar.
Sannolikt imponerad av den gåva, vars värde
så direkt, om än icke från allra kompetentaste håll,
betonats för honom, infann han sig ett par dagar
därefter i hennes familjs hus. Han mottogs av
modern och dottern, – föräldrarne hade satts in
i situationen. Efter några minuters konventionellt
samtal avlägsnade sig modern, lämnande de tvenne
unga på tu man hand. Det fans sålunda icke
något som hälst tvivel åter för den unge mannen,
vart kosan styrdes och varthän det måste bära;
och fogande sig i det oundvikliga, gav han sig i
lag med det delikata värvet.
Han reste sig alltså, flyttade en stund på be­
nen, svängde nonchalant med överkroppen, visste
ej riktigt, vad han skulle göra med sina armar,
medan den innerliga förlägenhet, varav alla dessa
besynnerliga gester voro uttryck, spred ett själs­
svagt leende över hans ansigte. Därpå fattade
han på måfå kring stolen, flyttade den närmare
intill henne, och satte sig på den, med sina knän
alldeles invid hennes. Hon hade plötsligt blivit
nervös, fick en hållning på sin kropp samt ett
uttryck i sitt ansikte, som om något obehagligt

kommit i hennes närhet, samt vände sig till hälften
bort ifrån den unge erövraren, som skred till
attack genom att taga sitt porträtt ur rockfickan
och erbjuda henne det. Hon reagerade icke.
Fullkomligt dekontenanserad, grep han lik en
drunknande till det första bästa halmstrå av ett
ord, som han fann, utan att vara medveten om
vad han sagt, förrän det redan var sagt:
»Åh, gör er inte till! Jag vet ju, att ni håller
av mig.»
För att dölja förlägenheten, över vilken han
skämdes, hade han instinktlikt givit sitt tonfall en
liten anstrykning av överlägsen ironi; och som
det plägar gå i dylika fall, blev nyansen starkare
än avsett varit. Hon knyckte trotsigt indignerat
på nacken; och då hon i detsamma vände sig om
emot den unge mannen, som böjde sig ända fram
intill henne med sitt ansikte och ville lägga armen
om hennes liv, varsnade hon i den bråkdel av en
sekund, varunder det varade, ett glimt i hans
ögon, hälften segrarens överseende välvilja hälften
något annat som hon aldrig sett förut varken i
hans eller någon annan mans blick, och som re­
volterade henne, nämligen lystnaden. Hon hade
plötsligt blivit stel och rak som en pinne; och då

han gäckande och förtroligt sade: »ni kan ju ändå
inte släppa mig!» utbrast hon hånfullt med sin
hårda staccato-stämma, medan de kalla ögonen
stodo fixerade på en punkt långt borta om rum­
mets vägg och medan än den ena än den andra
kroppsdelen ryckte till, resolut och trotsigt i små
staccato-rörelser: »åhjo, det kan jag gott! Jag
kan gott släppa er, jag kan mycket väl släppa er!»
Han försökte än en gång ett tillnärmande, men
hon stretade emot och upprepade trotsigt:
»Gå er väg! Jag bryr mig inte om er. Gå
er väg!»
Han satt en stund och vägde av och an på
stolen, reste sig och rörde av och an på kroppen,
såg på henne, tog sin hatt och gick.
Så slutade Adèle Böttchers första kärleksupp­
levelse. Förbindelsen bragtes till att brista just
genom det som utgjorde dess karaktär och cen­
trala lyte. Det var i egenskap av hona och eman­
cipationskvinna som hon dragits in emot honom:
han var för henne endast och allenast mannen i
allmänhet, personifikationen av le mâle, intill vilken
hon sugits medelst samma drift, varigenom hon
skulle på alldeles samma sätt kunna ha sugits in
till mången annan man, om denne haft turen att

först komma inom hennes horisont, och dessutom
så beskaffad, att hon kunde inkläda honom i sina
egna teoretiska ideal och krav, utan att hans
verkliga natur brutalt stack ut med armbågar och
knän tvärs igenom den sköra dräkten. När den
oundvikliga stunden omsider kom, att individuali­
teten lösgjorde sig ut av den opersonliga typen
och stod inför henne omisskänlig, oundviklig, verk­
lighetshård och omöjlig att tillknåda i vilken som
helst annan gestalt; när han plötsligt bröt fram ur
alla de konstlade töcken, i vilka hon själv inhöljt
honom och som ryckt honom undan i distanser,
vilka förtogo lukten av kropp, samt blev den be­
stämda man, som – ifrån att ha varit lekdockan
för hennes förstånd och skyddslingen för hennes
hjärta – stod en halv armslängd ifrån henne, i
nästa ögonblick skulle lägga sina starka mansarmar
omkring hennes svaga kvinnokropp, för att i
det därnäst följande behärska henne i en ännu
större intimitet, – då visade det sig, att
denne man, sedd nu för första gången, icke hade
något som hälst släkttycke med den, ur vilken han
framvuxit, utan var en kropp, ett djur, som voro
henne vämjeliga ända in i det väsendets allrainnersta,
varest könssym- och antipatierna giva resonansen.

Det är blott att tillägga, att hon några dagar
efter detta senaste uppträde sände det underhaltigt
befunna idealet en skrivelse, vari hon gav honom
rättighet att behålla de brev, hon tillsänt honom,
samt föreslog, att de änskönt det visat sig omöj­
ligt att anknyta en närmare förbindelse, dock all­
tid måtte förbliva goda vänner.













IV

Redan innan ett halft år förflutit efter detta
sista uppträde, stod Adèle Böttcher ända till
halsen i ett nytt förhållande.
Vid sommarsejourens inbrott hade hon följt
en familj Rinnman, med vilken hon under vintern
blivit intim, såsom gäst ut till dess villa i skär­
gården. Pater familias, vilken innehade en hög
post i ett av ämbetsverken, var – var han än
kom – ett tyst och stillsamt ingenting, vilken
ingen skulle lagt märke till, om han icke haft sin
titel. Den stelhet, som byråkratisk dressyr gjort
till hans andra natur, hade ingått i en högre en­
het tillsammans med hans medfödda tungrodda
och trögtänkta läggning. I sitt eget hem vägde
han mindre än en fjäder; hustrun var den axel,

kring vilken allt i huset svängde. Hon var en
kraftkvinna, vilkens vilja var lika hård som hennes
händer, vilkens öga var lika lugnt och klart som
hennes förstånd, – en amazon, avpassad efter
ett modernt bourgeoisimiliös stridssätt, en skicklig
seglare mellan blindskären, älskande den kamp, i
vilken hon av natur kände sig överlägsen, –
lång, mager, svarthårig, med ett långt, strängt,
regelbundet ansikte samt underligt markerade för­
djupningar i partiet emellan halsen och axeln.
Adèle hade fattats av en utomordentlig beundran
för denna kvinna: en beundran av mycket hetero­
gen sammansättning, – å ena sidan var den intet
annat än omsidan av den känsla av litenhet, av
feghet, av oförmåga att tumla med livet, som föll
över henne i den andras närhet; men den kunde
också vara liktydig med den stolthet å sitt köns
vägnar, med den tillfredsställelse över att kunna
peka på en levande illustration till teorien om
hennes köns överlägsenhet, vilken ingavs henne av
denna kvinna, som steg upp kl. 6 om morgnarne för
att egenhändigt ränsa sin hönsgård, som kastade sig
i det kalla sjövattnet när det gällde att bota en
snuva, och som hade alla – männen icke minst –
att lusteligen dansa efter sin pipa.

Ännu något annat fans, som allt fastare sam­
manknutit Adèle med detta hus. Den yngsta av
familjens många döttrar var ett högligen sällsamt
barn. Hon tycktes tillhöra en helt annan släkt
än systrarna, vara av ett helt annat ursprung.
Hon var ensam blond och späd ibland en hel
skara mörka och starkt byggda syskon. Ännu icke
mer än knappa halvtjoget år, var hon till förstån­
det fullständigt mogen, och emot denna spensliga
kropp, vilken var ett sjukligt barns, kontrasterade
ett par ögon, som i sitt brådmogna, gammalkloka
uttryck nästan voro perversa; hon koketterade
för de unge männen, som kommo i huset, och för­
talde för sin beundrarinna Adèle, att modern hade
en älskare. För detta barn, vilket instinktivt visste
besked om ting, som livet icke röjt för henne
själv, vid en tredubbelt högre ålder, – för detta
barn, som redan stod med ena foten på erotikens
tröskel, medan hon själv efter sin natur var dömd
att alltid bliva utanför, hyste hon ett utomordent­
ligt nyfikenhetens intresse. Det var underbarnet,
det högeligen märkvärdiga fenomenet. Adèles för­
kärlek för detta barn var sålunda, även den, liksom
hennes respekt för modern, en förklädd tacksam­
het emot en individ, som gjorde hennes kön heder

och lyfte henne själv i hennes egna ögon jämte
hela detta kön, som de båda tillhörde; det var
egentligen, innerst inne, intet annat än sina egna
teorier, sina egna önskningar, realiserade, som hon
älskade hos detta barn.
Det fans emellertid ännu en person, vilken
utan att bära dess namn kunde betraktas såsom
köttslig medlem av familjen, nämligen unge herr
Algot Karlsson, äldre broder till Werner. Hans
moder ägde grannvillan, belägen invid herrskapet
Rinnmans; de båda bodde i skärgården för hela
sommaren, medan yngre sonen var stadd på lång­
resa på kontinenten. Algot vistades i grannfamil­
jens hus ungefär lika mycket som dennas medlem­
mar själva, och Adèle hade sålunda tillfälle att
förvärva sig erfarenhet i första hand över den
unge mannens förhållande till fru Rinnman och
justera det rykte, som – dubbelt beskäftigt och
dubbelt tillmätt, därför att det gällde en offent­
lig person, en kompositör, vilken var en vogue
och lät tala om sig – gjorde honom till hennes
älskare samt fader till det sistfödda underbarn,
vilket ensamt bland sex syskon hade sin egen
typ, betydligt påminnande om familjen Karls­
sons.

Hon fann snart, att ställningen var vida mer
komplicerad än så.
När de om aftnarna sutto samman i salongen,
familjen Rinnman, Adèle och Algot, medan skär­
gårdslandskapet låg stilla och ljust i ramen av de,
vidöppna verandadörrarne, kunde det hända att
husfadern vågade sig på fröken Adèle med ett
spörsmål, om de icke skulle göra musik samman.
Hon svarade alltid ja, ty musiken var hennes mäst
äkta kärlek och hon tyckte synd om den gamle
mannen, vilken gick omkring i sitt eget hus som
en utböling. Hon satte sig vid pianot, han hem­
tade fram sin violoncell, och under det att tim­
marna sakta lade sig intill varandra, såsom de vissna
bladen på marken, om hösten, i skogarne, flätade de,
den gamle mannen som blivit en husvill och den
unga kvinnan som ännu icke funnit något hjärta
att utdrivas husvill ifrån, sina skilda sorger till­
samman i ena och samma toner. Den ene efter
den andre bröt upp för att gå till vila, döttrarna,
modern och husvännen, ensamma, gruppvis, två
och två, – de märkte intet, spelade, lade sina skilda
sorger in i samma toner. Och när slutligen Adèle,
dödstrött i fingrar och själ, plötsligt stannade av,
och hennes följeslage, som ingenting märkt, absor­

berad i dessa välljud, i vilka hans såriga själ hade
det mjukt, med ens vaknade upp ur sin dröm­
mande dvala, kunde det kännas så dödstyst om­
kring dem, som om huset redan sedan många
timmar gått till vila, medan morgonrodnaden lyste
genom fönsterna över det blekfärgade havet. Han
tackade henne, de tryckte varandras händer, ut­
bytte ett hastigt godnatt, och hon skyndade fry­
sande till sitt rum.
Då de sutto så en afton samman och de unga
flickorna redan gått sin väg och det redan led
fram på natten, hade Adèle vänt sig om för att
upptaga sin schal, vilken hon kastat över sig,
emedan det stod kallt in från natten, men som
glidit ifrån hennes axlar till golvet; och hon hade
då i ett hastigt ögonblick sett modern och hus­
vännen omfamnas, i det att de försvunno tillsam­
mans ut igenom dörren. Hennes värd hade tåligt
väntat, tills hon blev färdig, och de hade spelat
samman, som vanligt, hon tyckte denna gång i en
oändlighet av tid.
En dag, ett par veckor därefter, erfor Adèle
att den unge kompositören samt husets äldsta,
sextonåriga dotter börjat läsa franska samman. De
samfälda lektionstimmarna försiggingo uppe på

frökens rum. Adèle, som hade sitt vid sidan av
detta, stördes sedan dess varje dag av buller och
underliga ljud från naborummet; det lät som om
man brottats, och de halvkvävda kvinnoskriken
hade ett uttryck hälften av ångest hälften av
njutning. Adèle gjorde sig icke reda varför, men
hon ställde sig alltid att andlöst lyssna, medan
hon blev matt i knäna och fick en underlig fadd
smak i munnen. Hon kom snart underfund med
att detta buller och dessa ljud återvände med de
franska lektionstimmarne. En dag, då hon just
på denna tid av dagen fick ett ärende in till sin
granne, fann hon den unge mannen och den unga
flickan halvliggande samman på sängen, halvt om
halvt över varandra, agerande leka, men begge
flämtande av den inciterade lystnadens torra hetta,
förlägna inför henne som överraskat dem, liksom
gripna i en neslig handling.
Det stod som en ånga av könsbrånad omkring
henne i detta hus, av dålig lidelse, av förskämd
begärelse; hela atmosfären var mättad därav, av de
obscena tankarne, av de liderliga önskningarna, av
de brutala handlingarna. Varje chäslong luktade
varmt därav, blickarne som parades över bordet
hade heta glimtar, brunstiga viskningar lågo gömda

i alla vrår. Det var, som om en osynlig sinlig­
hetens dämon hycklade vällustiga bilder inför
henne, om dagen ibland de andra, om natten en­
sam med sig själv, i en stillhet, i vilken alla de
småljud, varav den var sammansatt, oemotståndligt
omtyddes till kärlekssuckar och lakans frasande.
Och det var han, husets manlige gäst, som
utgjorde den brännpunkt, från vilken denna heta
atmosfär utstrålade. Och medan hon nu ständigt
hade för ögonen, hurusom han var den hjulnave,
kring vilken husets kvinnor kretsade, och hur de
alla drogos oemotståndligt inom hans trollring,
undergick hon, efterhand, med omärkliga grada­
tioner, inverkan av denna könsatmosfär, vilken
stod omkring hans person, jämte det att hon –
med ett för kvinnorna karakteristiskt drag av
missunnsamhet – av skamsenhet över att stå utan­
för – absolut ville vara med i dansen samt ha
sin del av detta manliga commune bonum.
Yttre tillfälligheter sköto på. På förmidda­
garne, efter badet, plägade de hålla siesta à deux
i en grön rotunda, som avslutade en enradig räcka
av blandat träd, åt vilken öns urinvånare givit det .
stolta namnet »alléen». Hon tog sig alltid gott
ut i dessa morgontimmar, där hon satt i sin röda

morgonkjol, sin gula pannman och sitt lilla bébé­
ansigte inunder den enorma babyhatten. Medan
han halvlåg vid hennes fötter, med sommarmössan
i gräset, – blond och ljusklädd, en pojkkropp
med två påfallande spinkiga fågelben samt ett
trindt ansikte, vilket med sin hängande underläpp,
på begge sidor garnerad av tvenne likaledes hän­
gande kinder, ingav föreställningen av ett konstant
dåligt humör, – älskade han att öppna sitt hjärta
för henne och persiflerade med bitande och bittra
ord denna för en född varelse oundgängliga be­
kantskap som heter livet. Hon var ej nog skarp­
synt att utfinna, att dessa ord av allmän livsleda
fingo hela sin beska smak av en aktuell dilemma:
brytningen inom honom mellan en slocknande kär­
lek till modern samt en uppflammande lidelse för
dottern. Hon uppfattade det hela huvudsakligen
under synpunkten av ett tillnärmande till henne
personligen från hans sida, medan hans själ var
såsom ett överfyllt käril, vars innehåll flyter över
bräddarne, och medan han instinktlikt följde be­
hovet att avbörda sig en del av lasten på en
annan människa, vilken som helst, den första bästa.
Det halva förtroende, han skänkt henne, blev i
hennes ögon ett helt, och hon grep det naturligt så­

som ett band, varmed hon kunde hålla sig fast
vid hans person.
Deras mellanvarande fick snart av en annan
omständighet en ännu intimare prägel. Algot
hade gjort en opera, vilken, i grunden intet annat
än ett smakfullt och à la mode behandlat långods,
under den tilländalupna säsongen hållit sitt triumf­
tåg genom hela Skandinavien. En dag under sin
sommarvistelse i skärgården erhöll den unge kom­
positören anbud om inköp av verket från en tysk
musikagentur jämte förslag att skriva en ny opera
för de tyska teatrarna, och han vände sig till den
tysk- och musik-kunniga fröken Adèle om över­
sättning av den gamla libretton samt om förfat­
tandet av den nya. Det beständiga på tu man
hand, vilket härav blev oundvikligt, bragte alla
de små skrankor att falla bort, vilka annars längst
stå emot tvenne individualiteters förening, bragte
dem in på varandra i den intimitet, i vilken man
och kvinna måste reagera efter lagen om könslig
attraktion och repulsion.
Hösten kom, och de båda familjerna flyttade
in till Stockholm; men denna förändring gav ingen
skåra i förhållandet mellan Algot och Adèle, vilka,
nu som förr, så gott som dagligen råkades i det

Rinnmanska huset. De hade dessutom efter åter­
komsten till staden inlett en vidlyftig korrespon­
dens, med sextonsidiga brev från hennes sida, med
mera blygsamt tillmätta svar å hans. Något egent­
ligt personligt och intimt utbyte förefanns icke,
varken i samtalen eller i breven; de höllo sig båda­
dera, de ena som de andra, på de allmänna kul­
turintressenas och de aktuella spörsmålens neutrala
gebit. Deras själar befunno sig emellertid på
detta sätt i ett slags oavbruten telegrafisk förbin­
delse; brevet tog vid, där deras sista samtal slutat,
och det tema, som avhandlats i det sista brevet,
gav dem samtalsämnet vid deras nästa samman­
komst. Det var egentligen hon, som var den
aktiva parten, som angav tonen och bestämde arten;
och vad som tydligast framträdde i hennes munt­
liga och skrivna tal, såsom den understrukna hu­
vudsaken, det var den mission, som hon kände sig
hava gent emot honom: att giva honom livsmodet
tillbaka samt uppväcka till liv och verksamhet den
stora konstnärssjäl, vilken hon tänkte in i honom.
Den unge kompositören var född broder i
erotikernas orden och genom mångårig övning
grundligt hemmastadd i flirtens svartkonst. Det
fanns hos Adèle något av det obestämbara ele­

ment – det kan kännas som ett osynligt fluidum,
som en våt lukt, som en ljum ånga –, vilket, över­
fört till hans eget väsen, satte i skälvning de ero­
tiska organen i detta: organ hälften kropp och
hälften själ, subtila organ av sublimerad fysik och
försinligad känsla, med sötman av en sinlig njut­
ning och med den ljuva smärtan av en månskens­
längtan. Den dag, då han förmärkte, att hon
närmade sig honom, och då han för första gången
erfor beröringen av hennes könslustas tentakler,
fann han den känsla i sig själv, om vilken han
vaknade till medvetande, könsligt sympatisk gent
emot henne. Så sprang den första gnistan emel­
lan deras väsen. Den lilla omvandling, som så­
lunda försiggått inom honom, verkade tillbaka på
henne, ehuru den icke blev skönjbar för henne
utom under formen av en oupplösbar förnim­
melse. Det fanns emellertid en annan faktor med
i hans förhållande till henne: nyfikenheten att
experimentera med denna kvinna, vilken tedde sig
för honom som en svårläslig text, som lovade att
skänka intressant utbyte. På samma gång därför
som han sög sig fast vid detta väsen med sina
erotiska organ, för att få njuta de vibrationer,
efter vilka han törstade, applicerade han på det­

samma flirtens artificiella undersökningsinstrument.
Hon, å sin sida, var mera grov än han och mindre
erfaren; hennes natur var mera osammansatt: mer
blott och bart kön samt mer vandrande på för­
ståndets snörräta allfarvägar. Hon följde honom,
såsom magneten järnet, såsom honan hanen; men
hon hade en dunkel känsla av otrygghet, när han
förde henne in i labyrinten av erotikens smala,
igengrodda skogsstigar. Historien med brodern
hade gjort henne osäker på sig själv; hon
hade ju helt plötsligt sett en dittills förbor­
gad varelse resa sig upp ur väsendets djup, just
i det ögonblick då hennes livsöde skulle av­
göras, samt fälla utslaget. När därför en bölj­
ning i hans själ blev så stark, att hon kände
den såsom en tillnärmelse, drog hon in sina kän­
selspröt och kröp in i sitt snigelskal, med ens
vorden kall, rädd, spejande, avvärjande. När åter
reaktionen kom hos henne, och hon, efter att ha
anklagat sig själv för att ha stött honom tillbaka,
sökte göra förseelsen god igen, gick hon så grovt
till verket, att han å sin sida blev misstänksam
och höll sig på sin vakt gent emot henne. Vid
ett sådant tillfälle var det, att hon utbrast: »förr
höll jag av er bror, nu håller jag av er». Dessa

ord voro honom såsom ett dubbelt slag i ansiktet:
först och främst, att hon kunnat förälska sig i en
person, som han själv hade till narr, och vidare,
att hon kunnat lössläppa ett sådant skadedjur av
ett faktum på deras förhållandes späda ängar. Han
kände förakt och sårad självstolthet, och under
det brutala angreppet av en formulerad kärleks­
tillståelse blev han med ens nykter, förflyttad från
den halvdunkla gryningen av en förälskelse till den
skrikande heldagern av medveten, ordsatt förbin­
delse. Hon märkte att han gled ifrån henne, utan
att hon kunde förstå varför; hon blev misstänksam
emot honom, och det gick runt i henne själv.
Men under allt detta arbetade brånaden i djupen
av henne: ett monster, vilket, länge hållet i bur,
river sig blodigt mot stängerna, med heta röda
ögon, med löddrig mun, med sårens vällustsmärta
och kättjans raseri.
Så sleto de båda i det band, vilket förenade
dem, tills detta omsider brast och de föllo ifrån
varandra.
En dag erhöll den unge kompositören ett vid­
lyftigt brev från Adèle Böttcher. Hon utsporde
honom, med en frimodighet och en påflugenhet, i
vilka hon synbarligen fann sig vara i sin goda rätt,

om hans privata person och liv, om hans förhål­
lande till kvinnor, om hans antecedentia och ögon­
blickliga ställning, – utsporde honom om allt detta,
kategoriskt, rättframt och pockande. Han svarade
henne, till formen med den sirligaste belevenhet,
till andemeningen med en brutal tillrättavisning:
hon vore säkerligen en älskvärd spörjarinna, men
det funnes spörjarinnor, vilka man trots deras
älskvärdhet vore nödd bedja att hålla sig på di­
stans. De råkades igen, upptogo samtalet, där
breven slutat, knöto på nytt samman den brutna
ledningen emellan sig, och förhållandet lopp åter
in i den gamla fåran, med sin ebb och sin flod,
med sin stilla ängsro och sina små oroliga virvlar.
Då hände det en afton, då de voro samman
på bal, att den oundvikliga katastrofen kom. De
suto för sig själva i ett hörn av salen, han nästan
helt bakom henne. När han talade till henne och
böjde sig fram, vidrörde hans huvud hennes, och
hon kände hans andedräkt i sin nacke. Hon upp­
fattade hans beteende som en avsiktlig upphets­
ning; hon gjorde sig icke själv reda för, hur
mycket som vore att skriva på räkningen av hen­
nes egen flämtande brånad allena. Hon brast ut i
ett andlöst, brutalt staccato: hon kunde inte längre

uthärda hans ständiga incitamenter, hon kunde
inte stå ut längre, hon ville ha förhållandet kon­
kret och reelt, hon ville, att han måtte förklara
sig, i bestämda ord och påtagliga mått och steg,
hon ville ej mer, hon kunde ej mer, – han måste
gå till hennes föräldrar. Han hade, redan i första
ögonblicket av utbrottet, vid hennes första häftiga
gest och vid hennes första oöverlagda ord, med
ens fattat likgiltighet för henne, motvilja emot
henne; hon hade med ens blivit honom mer
främmande än någon av rummets andra kvinnor, och
den erotikens sötaktiga slöja, som omspunnit dem
båda, var i ett nu bortblåst. Kallt och formelt för­
klarade han henne, att hon tagit alldeles miste, att
han intet som hälst känt för henne, vilket vore
av den natur, som hon inbillade sig. –
Hon föll i en kris, en djuptverkande och våld­
sam kris, en kris såsom hos hyndorna i parnings­
tiden. Brunsten lösgjorde sig hos henne, lösgjorde
sig från hennes egen själ såväl som från varje
yttre manligt föremål, och härjade genom hela
kroppen. Den satt i hennes ögon som en torr
glöd, den stod i hennes gom som en fadd sötma,
den kröp i huden som en vämjelig kittling, den
gick i kårar genom hennes blod, om dagarne frossa, 

om nätterna feber, den inflammerade hennes köns­
organ, fladdrade omkring henne som syner, vilka
hon icke skönjde vad de voro, men som läto henne
fysiskt genomleva alla de förnimmelser, vilka an­
nars uteslutande följa med akten. Hon kämpade
emot denna naturdrift, vilken tycktes ha samlat
kraft under sin femtonåriga dvala, hon skämdes
för den såsom för en oren smitta, hon avskydde den,
hatade den såsom varande starkare än hon, hon
ville hålla den nere; men fåfängt: den vred hennes
benhårda lemmar som vax. Hon sprang undan dess
bett, som ett djur, på själva rågången till vansinnet.
Så kom omslaget. Först en glåmig dvala. Sedan,
när väsendet hunnit samla ny kraft, en dolsk, ru­
vande giftighet mot människorna. Den smälek
hon lidit genom att ratas av den man, till vilken
hon på eget initiativ utbjudit sig, – harmen över
att ha tagit miste och förgått sig, och den knäckta
självtilliten, – avskyn emot denna den egna va­
relsen, hittills värderad såsom den enda idolen,
nu befunnen vara det skröpligaste och orenaste
av alla käril, – allt avsatte en och samma sin­
nesstämning av giftfylt raseri. Hon blev som en
sprungen fjäder, som ett hjul vilket lupit ur kug­
garne och svänger fritt runt. Hon sprang ikring

i staden och förtalde sin historia till närmare och
fjärmare väninnor, till alla som gitte höra på, –
med energisk förtrytelse, med indignerade spörs­
mål, med underskjutna förklaringar, med ängsligt
självförsvar. Hon samlade på alla de rykten, som
voro i sväng om den unge kompositörens förhål­
lande till fru Rinnman; slutligen fick hon av en
sömmerska, vilken arbetade i hennes hem, det
förtroendet, att denna en gång sett dem kyssas.
En dag – julen stod just på – erhöll hon ett
brev från fru Rinnman med vänlig förfrågan, var­
för hon aldrig mer läte sig se; med brevet följde
en gåva av en kostbar faïence-målning. Adèle
sände gåvan tillbaka med svar, att hon ej vidare
kunde komma i det Rinnmanska huset. Men så
en dag gick hon dit upp. Med sin klapprande,
hårda staccato-stämma, med korta, tvära kast på
kroppen och med sina benhårda armgester, före­
höll hon fru Rinnman i en ström av brutala ord,
sådana som endast kvinnorna kunna finna dem i
ögonblick av upphetsningens självglömska, att hon
med sina onda konster förhindrat den unge man­
nen från att följa sin böjelse för henne, Adèle,
gästen i huset, samt att hon därigenom förstört
hennes lycka.

»Fröken Böttcher, ni tager helt och hållet fel;
herr Karlsson har aldrig ett ögonblick hållit av er,
långt mindre tänkt på att göra er till sin hustru.»
Adèle förstummades ett ögonblick; så började
hon på nytt, i dubbelt raseri under denna nya
skymf: hon, fru Rinnman, hade för sed att inbjuda
alla unga flickor i sitt hus, så snart hon märkte,
att hennes älskare intresserade sig för dem, för
att få tillfälle att göra dem osmakliga för honom,
– ja, ty han var hennes älskare, det var ju i alla
människors mun, och ryktet talade sant, ty hen­
nes mors sömmerska hade sett dem kyssas – – – 
»Fröken Böttcher, er väninna sömmerskan har
sett fel: det är inte mig, herr Karlsson älskar,
utan min dotter. För att övertyga er därom, kan
jag meddela er, att han inom år och dag skall
hålla bröllop med min dotter.»













V

Till den unge kompositören hade hon sänt en
skrivelse, vari hon krävde tillbaka sina brev, med
ord och i en ton, vilka voro avsedda att kränka
men som i stället röjde hennes inbitna raseri.
Han packade samman rubb och stubb samt anmo­
dade henne hårt och kort att ävenledes åter­
ställa hans. Men då svarade hon, att dem
ville hon behålla, med en giftigt triumferande
ondska, med ett hemlighetsfullt hot, som om detta
brev skulle kunna vändas emot honom och till
hans skada.
Den närmaste följden blev ett skoningslöst
guerillakrig emot henne. Algot, av fru Rinnman
underrättad om Adèles visit samt ännu mer för­

bittrad genom hennes sista brev, lät förtalet så
grundligt skamfila henne, att det till slut ej fans
tråd på tråd till att dölja hennes blottade skam.
Dörrarne stängdes för henne, och man uraktlät
att hälsa henne på gatan.
Då inträdde en ny metamorfos hos henne.
Vad som framgick genom denna, var närmast
hennes gamla människa, den från perioden av de
femton åren före hennes societetsliv och kärlekshi­
storier. En ny fas i hennes liv utvecklades, sträc­
kande sig genom sex år, ända intill och förbi den
dag, då jag, såsom skildrat, för första gången
gjorde hennes personliga bekantskap. De excen­
triska moderna lämnade åter plats för de enkla,
svarta klädningarna, burna tills de blevo blanka
och trådnötta, och på nytt instängde hon sig i
sin jungfrubur, bland böcker, teorier och tankar.
Med järnhårt tålamod satt hon, dag efter dag,
månad efter månad, över de nya engelska filoso­
ferna, bröt sig med sin kvinnohjärna väg genom
Mills logik och vandrade samvetsgrant den långa
promenaden genom Spencers skrifter. Samtidigt
tog hon energiskt, med förståndets torra och
oböjliga fanatism, partiståndpunkt i den s. k. sed­
lighetsfråga, vilken just i de dagarne blivit brin­

nande i den skandinaviska litteraturen. Hon blev
en rigorös prästinna för det nya lagbudet om den
manliga »renheten»; och vad kvinnan angick, så
skulle hon använda sin kraft till annat och bättre
än till att sköta slavaöra under mannen; – eller
för att precisera det hela så som hon själv en
gång gjorde det för en väninna, med en gest först
mot hjärnan och sedan mot fortplantningsorganen,
vilken var lika kynisk som orden; »här – eller här:
till tankar – eller till foster». Snart inskränkte
hon sig icke längre till att verka i det privata,
såsom proselytmakarinna bland de väninnor, vilka
jämt och ständigt tillförde henne underrättelser om
en ny manöver eller ett nytt förtal av hennes
fiender; följande tidens allmänna riktning ställde
hon sig i posityren av offentlig personlighet. Hon
gick runt på alla kvinnomöten och sedlighetssam­
mankomster och filosofiska föreningar, intog stän­
digt en ostentativ plats på första bänken, fattade
alla dessa osammanhängande ting med sitt klara
huvud, samlade allt detta skrammel i sin rymliga
hjärna, men utan att kunna gruppera det översikt­
ligt eller förarbeta det till ett enhetligt helt med
den egna personligheten. När hon själv någon
gång uppträdde som talarinna inför ett publikum,

miste hon regelmässigt hållpunkten; hon svängde
meningslöst och resultatlöst runt, liksom ett hjul
vilket lupit ut ur den naturliga maskinkomplexen;
och hon, som på tu man hand kunde formligen
stråla i raketkistor av infall och apercuer, över­
raskade sina bekanta med att ofjädrat avhaspla
alla de banalaste landsvägstrivialiteter. Det var
härvidlag, som då hon en gång försökte att upp­
träda på en konsert; hon hade en stämma, vilken,
fastän hård och kall, var väl skolad och, då hon
»var uppe», kunde erhålla en obeskrivlig, bekläm­
mande släktskap med en sjöfågelhonas klagande
skri; men nu, stäld inför ett publikum, hade hon
med ens mist varje spår av röst.
Hennes hjärna var som en uppglödgad kittel,
och ju mer hennes sinnen och känsla försjönko i
overksamhet, dess högre blev förståndets värme­
grad. Hon gjorde under denna tid det intrycket,
som om hon – för att bruka ett yttrande, vilket
en gång fäldes om henne – hade ett varmt hu­
vud och ett kallt hjärta. Härunder infann sig
även en vacker dag behovet av vitter produktion,
och under fyra år fyllde hon alla sina gömmor
med vers, – vers om man och kvinna, om par­
ning och renhet, den förra panteistiskt utvidgad,

den senare filosofiskt begrundad, det mesta så
onaturligt stofttorrt som förståndet hos en kvinna,
vilken upphört att känna som kön. En afton, i en
konsert, fick hon till granne en åldrig dam, vilken
från början väckt hennes uppmärksamhet och ny­
fikenhet genom sin hysteriska hållning och sina
sällsamt brännande ögon; mitt i ett musikstycke
föll hon i kramp och måste bäras bort; genom
att spörja fick Adèle veta, att hon gemenligen
kallades »galna fröken» samt att hennes underlig­
het sannolikt förorsakats av olycklig kärlek; och
från denna stunden sysslade Adèle med denna
gamla kvinna med ett intresse så ömt som det
aldrig är utan gent emot något som innerst inne
är oss själva.
Och, i själva verket, det var henne själv, blott
henne själv, som Adèle kände sympati med och
novelliserade över i denna gamla kvinna. Allt vad
hon gjorde, tänkte, förnam, skrev, sjöng, var henne
själv, blott henne själv, intet som helst annat utom
henne själv och hennes kärlekshistorier med de
tvenne bröderna. Hennes moraliska rigorisitet,
hennes förakt för den hela kvinnans hela hängiven­
het under en man såväl som för den epidermsen­
sibla bourgeoisidotterns sensualism, den halsstarriga

fanatism, varmed hon grävde sig in i teorier och
systern, det intresse, hon så plötsligt och så hård­
nackat långvarigt egnade den gamla damen, vars
hjärtesår bröto upp under ett gripande musikstycke,
– det var alltsammans ingenting annat än omtyd­
ningar av upplevelserna med de båda bröderna,
av väsentliga sidor i hennes natur, blottade i
dessa upplevelser, nu omtydda, förskönade, ideali­
serade, medelst ett omedvetet sofisteri, på grund
av det aldrig tillstådda eller ens förstådda beho­
vet att hävda sin egen förträfflighet, – måhända
ännu mer skärpta under återverkan av en sakta
stämma, som talade i hennes inre och som måste
hållas nere, – en stämma, som mumlade skräm­
mande, för henne vanhedrande ord om en natur,
som var ett glas i skärvor, idel periferi, en natur,
förväxt genom en missbildning i själva embryonet.
Hela hennes liv under dessa fyra år var en reak­
tion emot de tvenne föregående årens tilldragel­
ser: hon kunde icke, hur gärna hon än ville, bli
kvitt en tyngd, en oro, en känsla av skam, en
förnimmelse av att icke ha burit sig riktigt åt;
hon måste lägga allt som hänt till rätta för sig –
och för andra – på ett sådant sätt, att hela ljuset
föll på vad som gott var, medan alla de andra

partierna vilade i mörker, – måste borteskamotera
allt detta som gav henne denna tyngd, oro, känsla
av skam och förnimmelse av att ha burit sig orik­
tigt åt, – måste, absolut, utfinna det ämne, varmed
hon kunde tvätta sig vit. Gång på gång, ensam
med sig själv, hälst på de långa kvällarna, som
hon icke visste hur hon skulle få dem till att gå,
öppnade hon sitt brevskrin, tog fram de gamla
breven, läste och läste, grubblade och sofisterade;
hon föregav sig vilja utleta meningen, och därför
gjorde hon denna, ehuru klar i sig själv, dunkel
för sin tanke; i denna sålunda mångtydiga ande­
mening insköt hon ett förslag till tolkning, vilket
motsvarade hennes egen önskan; detta intänkta
element frätte efter hand bort brevens verkliga
innebörd och stod slutligen ensamt tillbaka, blev
därnäst den verkligaste verkligheten för henne,
vilken hon förtrodde alla sina väninnor och
vilken hon slutade med att själv tro på; och
denna självskapade verklighet bestod däri, att
hela korrespondensen från den unge kompositö­
rens sida varit ett enda nätspinneri, varigenom
han, en annan Johannes Förföraren, insnärjt henne.
Hon hade upphört att leva, utom i detta ru­
vande över sina flydda upplevelser; hon uppgick

så fullständigt i dessa, att hon inga som helst
nya fick. Hon kände intet behov efter sådana,
ingen grämelse över att de uteblevo, ingen så­
dan andlös rädsla, som annars plägar gripa kvin­
norna, då utsiktslöshetens år dyka upp inom syn­
kretsen framför dem. Förtalet över henne hade
efterhand dött hän, fläcken på hennes rykte hade
småningom utplånats, den gamla kretsen hade åter
öppnat sina dörrar, och nya kretsar hade kommit
till. Men ehuru hon var stadd i personligt um­
gänge med så gott som allt vad den svenska hu­
vudstaden egde av intelligens och förfining och
ehuru hon själv var begåvad med mer än nog för
att locka en man, i sin person och i sin samhälls­
ställning, i inre som yttre hänseende, förete dessa
sex år – liksom det långa skedet emellan hennes
sextonde och trettionde år – bilden av en oskri­
ven griffeltavla. De enda intima förbindelser hon
knöt egde rum med kvinnor. Hon hade den ena
intima väninnan efter den andra – intimiteten
svann lika hastigt som den uppstått –: i går en
olyckligt gift hustru, i dag en ung flicka. Den
ena invigde henne i alkovens hemligheter och man­
könets otillräcklighet, den andra i den vaknande
kvinnans olidliga könsbehov; och hon åhörde

bådadera med tillfredsställelsen över att kunna
spegla sig själv i dem, med sina upplevelser, sin
rancune och sina teorier, samt över att i deras
jeremiader erhålla resonans för de temata, vilka
hon i en aldrig avbruten monotoni spelade på
sina egna minnen.













VI

Våra banor skildes snart igen. Två år gingo.
Så hände det en dag, under en tillfällig vistelse i
Köpenhamn, att jag på kafé Bernina sammanträf­
fade med en landsman, nära lierad med det Bött­
cherska huset. Han meddelade mig, att Adèle
sedan ett halvt år uppehållit sig i den danska
huvudstaden; och det samtal, som därpå följde,
öppnade den ena blindluckan efter den andra in
till denna kvinnas personlighet, senaste skede och
sannolika framtidsöde.
Någon tid efter att jag förlorat henne ur sikte,
hade åter en av de plötsliga, omotiverade omkast­
ningar inträtt hos henne, genom vilka hon med
ens kastade sig ur den ena ytterligheten över i den

andra: ånyo kom en period av extravaganta toi­
letter och oavbrutna hetsjakter efter människor och
sällskap. Vid samma tid hade den intimare kret­
sen av väninnor helt och hållet sprängts: flera
hade gift sig, andra lämnat staden, åter andra
glidit in i nya sällskapliga ringar. Adèle fann sig
en vacker dag ensam. Hon snurrade runt i denna
ensamhet, meningslöst oroligt som en surrfluga;
hon fick en plötslig förnimmelse av, att hon sutte
i en bur, och bemäktigades av ett oresonligt be­
hov efter att slippa ut, bort, vart som hälst. Hon
blev brutalt ovänlig gent emot de sina, klagade
över att familjen förstört alla chanser för henne,
skrämde den med att försäkra, att fortfore detta
monotona liv ännu ett par år, kunde de få nöjet
bringa henne på dårhuset. Så fick hon plånboken
fylld och reste ut till kontinenten.
Omsider hamnade hon i Köpenhamn. Hon
hade genast kommit in i de mest skiljaktiga kret­
sar. Det funnes icke en man, som hon mötte,
utan att hon droge honom till sig och utan att
han läte sig dragas; men det funnes häller ingen
av alla dessa män, som hon icke sluppe med lik­
giltighet eller stötte ifrån sig med ovanlighet, så
snart hon hade honom fast, eller som icke själv

tröttnade och veke ut ur hennes kosor efter någon
tids intimt umgänge.
Några aftnar därefter träffade jag själv henne
i en trängre krets. Klädd i sitt röda silke, med
den raka vita skillnaden mitt i den täta gula ma­
nen, med sina ideliga böjningar på kroppen, hälften
kattens, hälften den omedvetet koketterande inge­
nuens, med de plötsliga leenden, vilka som genom
ett trollslag förändrade de rörliga ansiktsdragen,
uppmjukade dem, lyste upp dem, medan de ny­
fikna ögonen blevo sällsamt själfullt stora, – var
hon som den allra sötaste lilla bébé. Ännu mera
oemotståndlig blev hon – och däri låg faran för
raffinerade män – sedan man upptäckt, att denna
bébé var en icke längre ung kvinna med ett över­
mått av intelligens och med förmodade erfaringar
bakom sig. Och den hårda benbyggnaden i bé­
bégestalten, det hårda handtaget, kraniets brutalt
hårda teckning inunder huden, nackvälvningens
och rygglinjens bildning efter pojktypen, – allt
förlänade henne en egendomlig, sugande pervers
charme. En medelålders herre, som presentera­
des för henne, hörde jag spörja, synbarligen värmd
in i själen av den smekande synen: »Från Stock­
holm, vackra barn?» – »Barn?!» utropade hon,

överraskad, frågande, med förnärmelsens ovilja i
tonfallet. Herrn såg ut, som man plägar se ut,
när man sagt en dumhet. Han satt och betrak­
tade henne i smyg, och längre fram under sam­
kvämet tog han revanche genom att inför henne
och sällskapet ådagalägga sin skarpsynthet gent
emot kvinnornas ålder. Men då han, gripande
en vändning i samtalet, preciserade hennes ålder
till 35 år, log hon förläget, medan alla dragen
plötsligt hårdnade och ansiktshuden lade sig i
tjocka fållar och knutar. Det var som om den
atmosfär, vilken omgav hennes kropp, vore en seg
vätska; varje man, som kom inom densamma, såg
jag klibbad fast. Hon var som en hit- och dit­
fladdrande fjäril, vilken mannen förgäves sökte
fånga, ständigt tumlande sig under hans klumpiga
handrörelser; hon såg så oskyldigt lockande ut
som en liten näpen skogens fågel, på samma
gång som ur denna ondulerande och dock rätliniga,
späda och dock benstarka hermafroditkropp med
varje liten rörelse lösgjorde sig en lukt av –
vad?, av en kall sinlighet, av en frän längtan, som
lovade benhårda famntag och ormande vällust­
spasmer.
Jag följde henne hem. Det var en höstnatt

med rusk, mitt emellan regn och dimma. Gatorna
voro fuktade, och gaslyktorna lyste glåmigt. Hon
kritiserade herrarna från aftonens sällskap, den
ene efter den andre; därpå gick hon över till att
skildra sitt manliga ideal, den man som skulle
kunna taga henne: bland annat skulle han vara
tysk, nordtysk, – vilket gav henne anledning att
utveckla sin egen djupa samhörighet med detta
folk; och då vi stannade vid hennes dörr, hade
hon hållit ett helt föredrag, vari hon folkpsyko­
logiskt-vetenskapligt styrkt, att hon ännu ej kunde
ha träffat den man, som hon skulle kunnat älska.
Då jag tog henne i hand och hon därvid lyfte
huvudet och det råa lyktskenet föll på hennes
ansikte, blev jag stående som inför en uppenba­
relse: jag hade aldrig förr sett tillsammans hos
någon människa tvänne så hårda, kalla ögon och
en så bittert och brutalt trånande mun. Det var
en motsättning, en klyvning, som sträckte sig vida
bortom, vida inunder dessa anletets yttre drag,
ned genom själens, väsendets, själva naturgrundens
regioner, hän genom de oändliga perspektiv,
vilka med ens upprullades inför mig. Dessa tvänne
kallblå, färglöst hårda ögon, – det var en steril,
feg egoism, som icke ens kunde hävda sig själv,

blott stänga allt ute från sig, utan förmåga att avgöra
vad som var av gott och vad som var av ont; denna
mun, – det var en längtan utan föremål, utan inne­
börd, en otillfredsställelse som aldrig kunde sluta,
emedan den icke hade en påvisbar, medveten grund,
en trånad, vilken expansiv likt gaserna dunstade
fåfängt hän till intet i livsrummet, i stället för att
kondensera sig, en omättlighet vilken kan bli såväl
den sinliga kärlekens som religiositetens extas.
Och medan jag såg in i dessa ögon och betrak­
tade denna mun, vilka symboliserade den ödes­
digra klyvningen mellan själ och kön, psyche och
physis hos denna kvinna, förstod jag, varför hela
hennes liv varit och måste förbliva svängningar
mellan poler, meningslös cirkelgång: det fans en­
dast ett enhetligt intresse och idol inunder den
brokiga mångfalden av livsyttringar, nämligen
hennes eget jag, och detta jag var ett sprängt
klot; – hon skulle aldrig tåla, att ett annat jag,
mannens, komme inpå henne, och den tomhet som
följde härav skulle ständigt anfäkta henne som en
jäktande brånad.




















I DAMPENSIONEN
















I

Det var helt mörkt, när jag kom fram till
den pension på Genfersjöns nordsida, vilken
anbefalts åt mig såsom innehavd av en f. d. stock­
holmska och där jag skulle rasta en månads tid.
Det led fram i augusti, och medan den gammal­
dags diligensvagnen med sina fyra pinglande hästar
mödosamt stretade uppför den sakta men jämt
stigande sluttningen, hade skymningen fallit på,
hastigt och mörkt, den egendomligt nervösa, oro­
ligt melankoliska skymningen i dessa nejder. Vin­
planteringarna hade upphört, vägen hade snott sig
fram genom frodiga gräsmarker, översållade med
alla slags fruktträd, och sjön hade liksom sjunkit
undan djupt inunder oss, medan Savoyeralperna på
andra sidan syntes komma allt mer och mer nära.
Med dunklet och bergsbyarne hade kylan kommit,

en åskby hade dragit fram och det blixtrade ännu 
uppe ifrån Berner Oberland, det stod kallt ur
jorden, och hastiga vindstötar grepo oss med
kalla händer: således hade landskapet stått mörkt
och kallt och stumt omkring oss, med sjön och
himlen allena ljusa, medan ett stort rött bål lyste
uppe över Glion, strax inunder bergets hjässkam,
såsom själva den nattliga naturens öga, vaket spe­
jande i otillgängliga tankar. Det hade legat över
hela sceneriet, – med mörkret, som brett sin en­
toniga slöja över sjöns sidenskimrande färgspel
och bergens brutala stenbildningar, med ljusen, som
garnerade strandens svarta bård, med kylan och
vätan och ensamheten, – ett hemlighetsfullt något
som främlingen till en början icke vetat vad det
var men som gripit honom med ljuv ångest och
brakt en fin sträng i hans innersta väsen till att
starkt vibrera; och så hade han lyssnat och lyss­
nat, tills det blivit till en manande ton, ett sjun­
gande minne; och han hade tyckt sig vara hemma,
sittande i sin egen vagn, farande genom egna
bygder, i en stilla, mörk och stjärnig höstnatt.
Han hade svept sig in i varma stämningar, ur hjulens
entoniga rasslande och klockornas pingel hade den 
ena hemlandsvisan löst sig efter den andra, och

när vagnen höll, hade han vaknat upp som ur en
dröm, ännu yr av toner och syner.
Då han några minuter därefter stod innanför,
fortfor denna hans inre stämning att beherska
honom. Som det alltid plägade gå honom, miste
omgivningen sin objektiva prägel och sin verkliga
natur, under det mjuka, förskönande återskenet
från denna stämning. Han glömde nästan, att
han stod i ett främmande hus och i detta det
känslolösaste av alla främmande hus, som en pen­
sion är; hans egen värme göt sig ut över allt, och
han kände sig som hemma: ljusen lyste så vänligt,
varje möbel var som en beredvillig hand, varje
flyktig dager som ett förtroget ögonkast; allt
ljust, varmt, ombonat; och då en dam med ett
ungt, brunfriskt, starkttecknat ansikte inunder ett
snövitt hår hälsade honom välkommen på hans
eget modersmål och hjärtligt tryckte hans hand,
var han till mods, som om han efter en lång färd
i natt och oväder omsider nått fram till det
efterlängtade gästabudshuset mitt ibland idel frän­
der och vänner.
Jag hade begärt mitt sedvanliga aftonkaffe med
konjak för att värma mig en smula och hade tänkt
att sedan gå till sängs, trött som jag var efter en

hel dags resor. Men när flickan brakte de be­
ställda sakerna upp på mitt rum, framförde hon
en hälsning från frun, om jag icke hade lust att
komma ned; man hade för att fira värdinnans fö­
delsedag arrangerat en förlustelse, vilken måhända
även intresserade mig att övervara. Kaffet och
konjaken gjorde sin verkan, och en halv timme
senare begav jag mig ned och lät visa mig till
salongen. Jag öppnade dörren och fann mig plöts­
ligt försatt till en teater. Bortom det dunkla
rummet, över ett vimmel av huvuden, lyste en
liten scen, improviserad vid salens ena smalsida.
På densamma var arrangerad en tableau-vivant
över den täckaste av alla idéer. Scenen förestälde
en skog, och i denna myllrade det av blomster
från alla zoner: anemoner och primula och ranun­
kel, som jag kände hemifrån, bland andra av exo­
tisk och främmande art, – men stora och rörliga
blomster, inunder var och en av vilka en av pen­
sionens många flickor levde med sin unga kropp
och med sitt unga liv. Det blänkte och gnistrade,
som från en enda enorm ädelsten, av blomsterfär­
ger och kvinnoögon.
I själva förgrunden, något till höger framför
mig, i fulla ljuset, bländade en grupp, vid vilken

mina ögon redan vid mitt inträde i salen meka­
niskt stannat, såsom vid briljantens strålpunkt.
Det var en helt ung flicka, klädd i vitt musslin,
inhöljt i de långa, smala, findelta bladen av skärt­
gröna ormbunkar. Hennes kropp var hälften ännu
ett barns hälften redan en utvuxen kvinnas; hennes
höfter voro breda, hennes skuldror breda; stark
mun, fin näsa, bred panna emellan skarpttecknade
mörka ögonbryn och ett rikt, svart, ostyrigt hår.
] detta anlete av blodfullhet och kultur, av grov
lidelse och förnäm kräsenhet, stodo två stora ögon
med svart inunder, leende och brinnande på samma
gång, med en eld, som i öppen brand förtärde sig
själv, kastande långa flammor ut i salongens dunkel.













II

Jag återsåg ormbunksféen dagen därpå vid
lunchen. Det var mest flickor jag befann mig
ibland, av alla åldrar från femton-års barn till
halvsekelgamla ungmor. De garnerade med sina
brokiga och hjerta toiletter det långa, vita mat­
bordet som med en sannskyldig blomsterkrans, i
vilken några unge män voro kringspridda som bi
i en rabatt trädgårdsblommor. Över denna egen­
domliga internationella ungdomsförsamling presi­
derade Madame med sitt bruna krigsmansansikte
i det ärevördiga vita matronahåret, assisterad av
ett par åldriga, respektingivande allvarsmän, av
vilka den ene var reformert präst från St. Peters­
burg, den andre var ryss och titulerades general,
medan den tredje presenterades som amerikan

under den mera blygsamma benämningen master.
Det svävade i rummet ett underligt, inciterande,
oroande något, som man icke visste vad det var
men som mannen instinktlikt anade vara resultanten
av alla de skiljaktiga dofter, som uppstego ur dessa
kvinnors dräkter och kroppar, – vars och ens sär­
skilda parfym, vars och ens hud- och hår-lukt –
blandade samman, liksom i ett orangeri av många
blommor. Det var som om någonstädes i rummet
stode en öppen jätteflacon med en okänd parfym,
vilken gjorde sommarvärmen dubbelt tryckande,
andedräkten än mera kort, blodet mera sugande.
Kårar av kvinnlig trånad lupo runt kring bordet,
förvägna tankar gungade på brösten över snörliven,
blickar lade sig fram nakna, och ord hoppade som
tändande gnistor mellan Adam och Eva.
Mitt i allt detta satt den lilla ormbunksféen,
med en brådmogen nyfikenhet tittande fram ur
de stora brinnande ögonen, än i smyg, som för
att med list upptäcka något, än oförställt. Hon
föreföll som barnet ibland alla dessa kvinnor. I
själva verket behandlades hon också såsom sådant
av alla, liksom efter överenskommelse. Då en
gång under den långt uttänjda måltidens lopp en
av de unge männen alltför högt uttalade ett allt­

för vågat apropos till sin kvinnliga granne, fick
han av Madame en allvarlig påminnelse: »kom
ihåg barnet». Men barnet såg ut till att, i trots
av alla yttre försiktighetsmått, ha sin del av det
hela. Den atmosfär, som omgav henne, verkade
på henne såsom växthusets artificiella värme på
knopparne. Hennes kvinnliga väsen stod såsom i
förtid öppnat; iakttagaren märkte det på hennes
sinligt halvöppna, blodfulla mun och på hennes
skälvande fina näsvingar.
På eftermiddagen blev jag föreställd för henne.
Hon hette Sonja Wolgin, var femton år, dotter
till en högre rysk ämbetsman samt sedan ett helt
år vistande i denna miliö. Hon gjorde ett säll­
samt blandat intryck på mig, och jag kunde icke
låta vara att studera henne. Hon föreföll mig
vara en sund konstitution, vilken är dömd att
genom dag och natt och år utveckla sig i dålig
luft. I hennes ögon kunde öppna sig en sådan
bottenlös och outtömlig källa av livsmod, av naiv,
omedveten, oerfaren lust vid livet, att man stod
helt villrådig inför det gäckande, föraktfulla, miss­
trogna drag, som man i nästa ögonblick varseblev
i hennes munvinklar och som kom en att tro, att
man hade inför sig en av livet besviken och des­

illusionerad trettio års kvinna. En dag gick hon
omkring, nedtyngd, som om hon bure en för andra
osynlig börda på sina skuldror, medan hennes
kinder voro helt vita och ögonen, onaturligt stora,
svarta såsom fylda med all mänskolivets sorg; och
till min häpenhet hörde jag detta femtonåriga,
kraftiga barn giva ord åt en fasa för döden, vilken
måste ha följt henne som en ständig hallucination.
Pensionatets unge män behandlade henne i
regel som barn; när någon gång en ibland dem be­
mötte henne såsom dam, med en kur efter alla
regler, stötte hon honom alltid tillbaka med ett
förakt eller ett gäckeri, vilka underligt avstucko
emot den brådmogna branden i hennes ögon och
hennes varmblodigt överfulla väsen. Den ende,
vilkens stumma kurmakeri hon emottog, var en
helt ung skandinav, vars ansikte egde en antik
porträttbysts regelbundna skönhetstyp, men som
genom ett obotligt lyte i struphuvudet var ur­
ståndsatt att meddela sig till andra utom i hart
nära oartikulerade ljud. Denne olycklige över­
lämnades av pensionens samtliga damer till »bar­
net», sannolikt såsom relativt ofarlig på grund av
sin stumhet; man övervakade dem icke, och må­
hända var det därför som den unga flickan höll

till godo med denne tillbedjare. Man såg dem
ständigt samman, men man tog så mycket mindre
anstöt därav, som Sonja alltid behandlade den
unge mannen såsom en tjänare och en hund, vilken
uträttar alla ens små uppdrag och som man leker
med på lediga stunder och i dåligt humör.
Sent en afton, då jag gick genom trädgården
till den dépendance av pensionen, vari jag inlo­
gerats, hörde jag från en berså vid sidan av mig
ett ljud, som kunde vara både viskning och kyss
eller något av bådadera. Genom det gröna löv­
verket urskilde jag i dunklet de båda »barnen»,
sittande på en bänk i en mycket förtrolig téte-à­
téte, med armarne om varandra och ansikte mot
ansikte.
Dagen därefter var hela pensionen uppskakad
av förfäran: »barnet» hade fått epilepsiliknande
krampanfall. Jag fick sedan höra, att dessa åter­
vände periodiskt och att alla botemedel voro för­
klarade fruktlösa, med undantag av ett, vilket vis­
serligen halp men på samma gång verkade succes­
sivt tilltagande idiotism.













III.

Jag erfor detta senare av »barnets» sällskaps­
dam, då jag tillsammans med denna en vacker
augustiafton med månsken över Lac Leman åter­
vände hem efter en liten exkursion upp mot bergen.
Vid samma tillfälle, medan vi två blivit något efter
de övriga och satt oss att rasta några minuter på
en stentrappa till en vinplantering, bekom jag
oförhappandes även en hel del annat med i räk­
ningen, nämligen min följeslagarinnas egen livs­
historia.
Redan första dagen av min vistelse i pensio­
nen hade denna unga dam frapperat mig genom
sitt egenartade yttre och ännu mera genom det
underliga väsen, som man anade dolde sig där­
bakom. Jag hade på morgonen stått i mitt fönster

och i trädgården inunder mig varseblivit en ung
dam, hög, stort och starkt byggd, med nästan för
yppiga bröst, blondhårig, gulhyad. Hon drev
fram och tillbaka på gångarne, med egendomligt
dröjande rörelser och med blickar som ständigt
spanade och spejade runt, – efter vem, efter
vad? När man stod invid henne, kände man med
de intima känselorgan, som sammanhänga med
könet, att det fanns en frändskap emellan det
tunga och domniga i dessa rörelser samt det väd­
rande, sökande i dessa stora, blekblå ögon; man
stod som fastklibbad av en eller annan hemlighets­
full materia, som man icke kunde se, men som
måtte lösgöra sig ifrån hennes kropp och varmed
denna Eva kunde omspinna en Adam, – samma
varmt klibbiga trånad, vilken stod ut ur de glö­
dande, liksom hängande pupillerna. Hon var mer
än en enskild kvinna, hon framstod såsom en in­
karnation av Eva, könet var så dominerande, att
individen försvann; hon var själva den jungfruliga
Gaia, hos vilken dock det fruktbara ämnet glödde
upp och kolade hän, utan att en enda gång ha
slagit upp i full låga.
Varje morgon, när jag sköt undan mina gröna
fönsterluckor, var det första som mötte mina ögon

denna unga kvinna, som strök trädgården runt
med sina förväntningsfullt spanande ögon. Och
varje gång jag själv kom ner och i hennes närhet,
stannade jag, oavsiktligt, ovillkorligt. Det var
ingen akt av medvetenhet; jag hängde fast såsom
magneten hänger fast vid järnet. Jag hade heller
ingen som helst aning om, att ett slags lödnings­
process försiggick emellan oss; det skedde alltför
självverkande, alltför spontant, för att jag skulle
kunna skönja det, och jag hade fenomenet allt
för nära inpå mina ögon. Men när jag på natten
efter exkursionen till bergen blivit ensam på mitt
rum och jag lade min följeslagarinnas förtroliga
meddelanden till rätta för mig under en mera
objektiv och kritisk synvinkel än den, under vilken
hon själv framställt dem, pustade verkligheten mig
plötsligt i ansiktet, den hypnotiserade Adam som
jag under ett par veckor varit.
Hon hette Emma Hennig. Hennes föräldrar
voro tyskar, som invandrat till Sverge. De levde
i lyckligt äktenskap och voro välmående folk. Så
kom en katastrof, som bortspolade rikedomen, och
familjen frestade den svåra lotten att leva efter
sitt stånd utan medel. Det fans fullt upp av barn
i huset, vad som kunde sammanskrapas av pengar

gick till sönerna, som lågo i Uppsala, och dött­
rarna ålades att var i sin stad skapa sig en fram­
tid på egen hand genom ett rikt gifte.
Emma var ett nervöst barn, med tidigt vakna
sinnen och med en sammalunda tidigt vaken intel­
ligens. Hennes erotik och hennes goda huvud
förde henne till umgänge med det andra könet;
hon drog till sig alla gossar, som kommo inom
hennes krets. Även sedan hon blivit utvuxen,
fortforo samma orsaker att utöva samma verkan.
Hennes första förhållande hade sålunda sin ganska
bestämda, av hennes egen personlighet och dispo­
sition givna prägel: hon valde själv den unge man,
som hon naturligen kände sig dragen till såsom
könsvarelse och intelligent kvinna. Det var i
fjorton-femton-års-åldern, just som hon vaknade
upp till kvinna; och det var med det bästa inom
sig hon fäst sig – och fäst sig innerligt – vid
den sjuttonårige ynglingen. Då han med åren
utvecklade sig baklänges, blev tom, trivial och rå,
var det hennes eget bästa jag, det som var kvinnan
i henne, vilket träffades därav. De gledo ifrån
varandra, han med likgiltighet, hon med smärtfyllt
oförstående av det tomrum, som plötsligt brett
sig omkring henne, där nyss var all livsens fullhet, 

och som hon drevs att söka fylla. Hon begynte
söka bland männen, fann en ny som i sin tur gled
bort eller som hon slapp såsom obrukbar, sökte på
nytt igen, med samma resultat och upplösning.
En dag upptäckte föräldrarne, att deras dotter
behövde en man, och sedan de jemte familjens
alla tanter sökt en tid, funno de det passande
partiet. Emma förhöll sig sympatiskt gent emot
dessa strävanden att göra hennes framtid, hon tog
väl emot den unge mannen, det hela utvecklade
sig på bästa sätt, och detta sammanlappade äkten­
skap tycktes skola hålla lika bra som alla andra
av samma fabriksslag. Men så en vacker dag
gjorde den unga damen den obegripliga och obot­
liga skandalen att slå upp med den unge mannen,
utan annan grund än den, att hon kände fysisk
likgiltighet gent emot sin blivande make – må­
hända till och med antipati – samt att han föreföll
henne alltför hjärnsnäv och kälkborgerligt dussin­
messig, d. v. s. utan grund, i tanternas uppfattning.
Hon hade varit för naturligt finkänslig för sin om­
givning, och hon vederfors det öde, vilket alltid har
vederfarits och skall vederfaras dem, som äro för
naturligt finkänsliga för sin omgivning. Tanterna
drogo sig indignerade tillbaka, föräldrarne följde

misstroget den motspänstiga dotterns åtgöranden,
bröderna gingo omkring med hjärtat i halsgropen
i ångest och bävan för, att systern skulle göra
någon ännu värre skandal, och alla väldresserade
bourgeoisidjur undveko henne. Någon anledning
hade hon givit: hon hade efter hand begynt bliva
Eva som söker en Adam. Det ena hade skärpt
det andra, och hennes egna upptäcktsresor genom
ungkarlsvärlden hade blivit oförstådda i samma
mån som omgivningen visade sig stel eller vände
ryggen till. Snart hade det kommit så långt, att
hon icke kunde se någon ung man utan att lägga
an på honom; hon glömde att gent emot männen
lägga ens de band på sig, som den naturliga fin­
heten kräver, och ju mer brutalt hon spanade, ju
tommare blev det omkring henne. När det någon
gång hände, att en Adam lät sig fasthållas, för­
därvade hon själv spelet; när förhållandet nådde
en viss punkt, skedde ofelbarligen ett av två : an­
tingen blev han skrämd av hennes attacker, bröt
av och drog sig tillbaka, eller också höll han god
min och gjorde sig och andra lustiga på hennes
bekostnad.
På detta sätt hade Emma Hennig, änskönt i
sina bästa år, av god familj, vacker, god och in­

telligent, blivit ett enfant perdu i familjen, i um­
gängeskretsen och i fädernestaden, – oåterkalleligt
dömd att bli ogift eller – något annat. Då där­
för tillfälle yppade sig att komma bort ifrån det
hela, grep hon det: såsom sällskapsdam följde
hon ett svenskt fruntimmer till Finland och sedan
i samma egenskap den lilla Sonja Wolgin till
Schweiz, där de nu vistats ett år.
Och nu, här, i pensionen, fortsatte hon, varest
hon slutat därhemma. Och jag själv var numro
det och det i ordningen. Och jag hade att göra
som alla mina föregångare och efterträdare. När
jag dagen därpå öppnade mina fönsterluckor och
såg henne stryka omkring i trädgården med sina
vällustigt makliga rörelser och sina trånsjukt och
spänt spejande ögon, föreföll hon mig såsom en
vädrande hynda eller såsom en katthona, som
smyger sig i lystnad.
Och dock – vad som drev henne var måhända
ännu innerst inne behovet att återfinna, vad hon
en gång, som fjortonårs flicka, haft men som
sedan försvunnit för att alltid bli borta. Stackars
flicka! Jag studerade henne framdeles och var
vittne till könets förfall i henne. Med varje ny­
kommen ung man i pensionen upprepades ena och

samma historia, utan variationer. Hon kunde icke
åse, hurusom en man gick allena vid sidan av en
annan kvinna, utan att genast sälla sig till dem,
för att förhindra dem från att få det som hon
själv ständigt måste undvara. Såsom halft tjänste­
hjon behandlades hon i gemen vårdslöst: damerna
med Madame i spetsen visade henne sin indigna­
tion lika öppet som de män, till vilka hon gjorde
kur, sin ironi eller sin avsmak. Men hon aktade
varken på det ena eller det andra; hon höll sitt
huvud upprätt, medan hon med ögonen stelt fästa
på den ena och samma fixa punkten lät sig stingas,
tillsmutsas, begabbas.
Under tiden av mitt uppehåll i pensionen kom
husets son hem på feriebesök från Génève, där
han studerade till läkare. Det var en trettioårs
man av svensk typ: bredskuldrad, smärtlivad, med
fjädrande gång, som förrådde muskler. Allt i hans
ansikte var kallt: det blekblonda skägget, den
blekgrå huden, de blekgrå ögonen; dess uttryck
av hård energi svarade mot kroppens cirkusatlet­
aktiga muskulatur. Han var oemotståndlig för
kvinnorna; han gick omkring bland sin mors pen­
sionärer såsom ett veritabelt lejon. Han idkade
flirt med dem alla, i tur och ordning, nyanserande

under moderns uppsikt sitt beteende, allt efter
varje ung dams sociala och ekonomiska ställning.
Det fans i pensionen en tjugoårig, tunn och still­
sam flicka, vilken ända dittills fört en hart när
opåaktad tillvaro, men som nu med ens gjorde
sig bemärkt genom toilett och pianospel. Det
blev snart klart, att förändringen härledde sig från
en intens förälskelse i sonen i huset. Denne grep
enligt sin vana tillfället i vingen och uppträdde
som kär i den stackars flickan, vilken hade ett
klassiskt regelbundet ansikte, hårt och strängt och
redan en smula utblommat, men som på grund av
sina fattiga villkor endast genom att gå tillhanda i
pensionen kunde uppehålla sig i denna. En dag
under en utflykt hörde jag den unge mannen,
vilken kastat sig ned i gröngräset men som icke
kunde få det bekvämt nog, kalla på henne med
begäran att sätta sig med ryggen emot hans för
att sålunda improvisera ett ryggstöd åt honom.
Hon fogade sig däri och satt i denna ställning,
tills han meddelade henne, att hon kunde få gå,
vilket dröjde en försvarlig tid. Madame fann det
i sin fulla ordning och kallade det ett broderligt
och systerligt förhållande.
Till denne man, som andligt sett var genom­

snitt i allt utom i kall råhet, vände sig Emma
Hennig med sitt tiggeri; och även henne gav
denne outtröttlige don Juan den beskärda delen.
Han uppförde en fullständig komedi med henne
inför allas ögon, och hon gick helt godtroget med,
tills Madame en dag avbröt leken för att spara
sin älskade son till en mera allvarlig uppgift gent
emot en av ortens förmögnare proprietärdöttrar.
Först sedan fick jag veta, att samme unge man
var – Emma Hennigs första, djupa, enda kärlek.













IV.

I ett av de många mindre trädgårdshus, vilka
lågo utströdda runt omkring huvudbyggnaden,
bodde en reformert präst från Petersburg med sin
hustru och sin nièce. Denna senare, Therese
Eke, såg ut att vara ett par år över de trettio,
var en liten, oansenlig och påfallande rörlig varelse,
svarthårig och svartögd, med ett blekt och runt
ansikte, som icke hade något annat personligt ut­
tryck än ett sött, något moquant, sjukt leende,
vilket ständigt låg kring den lilla munnen. Ingen
lade märke till henne, själv gömde hon sig sna­
rare undan än hon trängde sig på någon; hon
såg vid tilltal eller beröring förskrämd ut, som om
hon kommit i vägen eller ertappats med något,
och man kunde länge sitta inpå henne utan att
veta av det.

En dag saknades prestfrun vid middagsbordet;
dagen därpå fick man veta, att hon var död. Hon
hade dött på natten, utan föregående sjukdom,
knall och fall.
Detta hände just i de dagar, då jag strövade
kring med Emma Hennig. Jag lät falla ett ord
om niècen, och hon grep genast anledningen att an­
förtro mig denna historia, vilken hon hade i första
hand. Therese Eke förtalde gerna sitt livs icke
alltför invecklade saga, när en sällsynt gång någon
fans som gitte höra på.
Hon tillhörde en gammal prestfamilj från Bre­
men. Hennes far, som erhållit anställning såsom
reformert prest i Petersburg, gifte sig helt ung
med en likaledes synnerligen ung flicka, sedan de
varit förlovade i flera år. De hade hållit mycket
av varandra; men redan några månader efter dot­
terns födsel hade den unga modern avlidit. Fadern
grämde sig lungsot till och dog. Therese kom nu
vid sju års ålder i huset hos sin onkel, vilken fått
den lediga platsen efter sin bror. I detta hus
förflöt hela hennes barndom och ungdom, den ena
dagen lik den andra, det nya året likt det gamla,
hela den långa tidssträckan entonig, en enda grå­
vädersdag. Den enda omväxlingen bestod däri,

att tanten en gång om året eller så satte en gul
eller röd musslinsklädning på henne och tog henne
med på en av honoratiores föranstaltad välgören­
hetsbal, där hon i brist på manliga bekanta satt
natten lång på sin stol vid tantens sida. Den
ende man hon såg var onkeln, vilken hon beundrade,
när hon såg honom – fruntimmerskarl och schön­
geist som han var – omgiven av församlingens
damkår, och vilken hon skötte om vid hans stän­
diga sjukbäddar, förorsakade av gikt och digestions­
vanskligheter. Under dessa många långa år hade
hon utvecklat tvenne förmögenheter hos sig, vilka
sålunda nått en virtuosmessig utbildning, medan
alla andra legat fullkomligt i lägervall: sin betyd­
liga språktalang och sin om möjligt ännu betyd­
ligare matlagningsskicklighet.
Några dagar efter begravningen uppträdde
Therese åter vid table-d’hôten, men så förändrad
till sitt yttre och till sitt sätt, att alla sporde sig
själva och inbördes, om det verkligen vore samma
människa. Hon såg frisk ut, som om hon jemte
sina gamla klädningar lagt av ett helt tiotal av år,
strålande av hälsa och gott lynne, språksam mot
alla, otvungen till och med mot främmande; och
detta nya väsen uppträdde i alldeles nytt skal: i

korsett och modern sorgdräkt. Därjämte var hon
oskiljaktig från onkeln, påfallande oskiljaktig från
honom, höll de äldre schöngeistiga damerna på
avstånd, förande unga flickor av sitt närmare um­
gänge in i det förut så stilla trädgårdshuset, men
synbart svartsjuk när någon av dem alltför mycket
lade beslag på den gamle prästen, smekande sjuttio­
åringen, sörjande för honom på alla de tusen sätt,
med hela den uppfinningsrikedom i små hänsyn och
uppmärksamheter, vilka annars äro egendomliga
för kvinnan i fästmöstadiet. Även den gamle
firade synbarligen en återuppståndelsens högtid,
som om ung saft runne i den giktbrutna kroppen.
Det syntes, som om denna unga kvinna verkligen
hade nog av denne man, vilken var den ende
Adam, inom vars atmosfär hon kommit under de
år, då kvinnan uppvaknat och levat inom henne,
– den ende som hon tagit på med sina händer
i sjukskötselns intima åligganden, – den ende
vilkens ande hon förnummit sväva hän över sin
själ. Och nu, när hon hade honom för sig ensam,
vad var det för en underlig, stympad och sam­
mansatt känsla, som fyllde henne och gjorde henne
ung på nytt? Detta var i alla fall blomman på
hennes livs stängel: lyckan att leva i ett platoniskt

äktenskap med sin farbror! Men icke nog med
att hon var förälskad i en gubbe och att denne
gubbe var hennes egen köttslige farbror, – det
stack något av ren sinlighet i hennes känsla och
av en depraverad sinlighet: vad hon älskade hos
den gamle mannen var just hans bräcklighet, hans
gikt rätt och slätt. Jag hörde henne en gång
inför en väninna, med vilken hon samtalade om
onkeln, utropa om dennes giktsvullna, utåt avsmal­
nande fingrar: »o, du, jag älskar hans fingrar; de
äro så rara att se på!» Kring munnen låg det
söta, sjuka leendet, men i hennes svarta ögon
uppdagade jag en glans, vilken bra mycket på­
minde om den hos en ung flicka, som sitter och
drömmer otillåtet om sin älskade.













V.

Genom ett av fönstren eller den öppna dörren
i bottenvåningen av det andra trädgårdshuset –
det vari jag själv bodde – såg jag var gång jag
gick förbi en intorkad gumma, vars eviga hostande
störde mig natt och dag, sitta i en länstol. Oftast
sysslade en annan kvinna omkring henne, en lång,
mager, mörkklädd, medelålders kvinna. Under­
stundom mötte jag denna senare vid ingången
eller i trädgården; jag kom sedan underfund med
att hon alltsomoftast gick över till huvudbyggna­
den för att spela piano. Ett par gånger hade
jag bytt några likgiltiga ord med henne, – sådana
som man växlar med alla medgäster i en pension.
En förmiddag, då jag satt och läste i en av
trädgårdens bersåer, märkte jag plötsligt någon

stå i ingången och såg upp. Det var min granne
från trädgårdshuset. Jag reste mig hälsande, och
hon steg utan vidare på, sade ett par ord och
satte sig ned. Innan jag visste av, voro vi mitt
inne i ett samtal. Egentligen var det hon som
skötte det hela. Hon begynte med att säga, att
hon läst en del av vad jag skrivit, övergick därpå
till att utveckla, hurusom hon själv känt och tänkt,
genomleft och grubblat över allt vad hon mött i
mina böcker, samt förlorade sig slutligen helt och
hållet i självskildringar. Hon var synbarligen
mycket upptagen av sitt eget öde, till en god del
även intagen i sin egen person; men hon fram­
satte sin skildring på ett så lugnt och överlägset
sätt, att detta förhållande syntes såsom en natur­
lig sak, samt tillika med en så fullständig själv­
behärskning, med en sådan smak och takt i ord
och sätt, att hennes värdighet som människa och
världsdam icke led minsta lilla skåra. Hon blic­
kade på sig själv och på sitt liv så fågelperspek­
tiviskt, att man sade sig själv, att hon verkligen
måtte vara den intressanta person, såsom vilken
hon själv varseblev sig från sin högtliggande
utsiktspunkt. Vad jag fick se, var naturligtvis en­
dast några yttre konturer av en individualitet och 

en livshistoria, men det som dolde tavlan inom
denna ram var av ett halvt genomskinligt stoff.
Jag betraktade henne under detta samtal, som
närmast var en monolog. Hon måtte vara på
andra sidan de fyrtio: hennes långsträckta, smala
kropp var platt över brösten och utan höfter, det
glatt åt sidorna tillbakakammade svarta håret, i
nacken uppbundet i en knut, var halvgrått, och i
hennes mörka ögon, vilka suto en smula snett,
lyste endast en senhöstkall eftertanke, medan den
kvinnliga känslan syntes utslocknad ända intill sista
glöden. Hon gjorde intryck av en blomma i sista
stadiet av dess avblomstring, i vilket den redan
börjar förruttna, – hennes stelnade, kalla, hårt­
skurna ansikte hade likfärg. Men alltsammans var
insnört i den sällskapliga konventionens allra snä­
vaste former; med dessa, vilka hon tumlade så
lätt och skickligt som om de varit hennes innersta
natur, syntes hon kunna tillåta sig vad som hälst.
Hon hade rest i många år och genom alla länder,
hon bedömde alla fenomen med ett sakförstånd,
som den mångsidiga erfarenheten skarpslipat, och
hon yttrade sig särskilt om moraliska ämnen med
en så absolut fördomsfrihet, att i trots av den
tadellösa form, vari hon klädde sina uttalanden,

kontrasten emellan dessa och det uttorkade stycke
människa jag hade inför mig sprang fram.
Plötsligt ljöd ifrån trädgårdshuset en stark
hosta. Fröken von Gröding, – detta var hennes
namn, – reste sig hastigt, men dock mekaniskt,
och framför allt behärskat. Jag hade i samma
ögonblick uppmärksamt betraktat hennes ansikte
för att se om man dock icke skulle kunna tränga
in bakom denna konventionella mask, – det flög
som en kåre däröver, ett glimt, vilket svann med
samma som det kommit, men som i alla fall med
sitt blixtsnabba sken svagt belyst de själens dunkla
nejder, vilka dolde sig bakom masken såsom land­
skapet i natten. Jag kunde icke säga mig själv
vad det var jag såg, och jag kan det häller icke
nu; men ett faktum, som hon själv förtalt mig
ibland andra, löste sig ut ifrån dessa, uppslök
dem alla, stod ensamt tillbaka, växte stort och
öppnade sig för innanmätet, – det faktum, att
hon ända sedan faderns vådadöd – han omkom
genom drunkning – och moderns därpå följande
bröstsjukdom ägnat sig åt vården av denna mor.
I tjugo år, ifrån denna tidpunkt, då hon föddes
som kön, och intill den, vari hon nu befann sig
och då hon stod i begrepp att dö som kön,

– i tjugo år, vilka modern tillbragt med den
enda sysselsättningen att dö, utan att ännu ha
kommit till något resultat, – i tjugo år hade
hon gått i denna atmosfär av grav, utan
något annat och eget liv vid sidan, ända tills
hennes verkliga, egna väsen löst sig ut och bort­
dunstat och den skugga som blev kvar ensam
släpade sig fram efter moderns sjukstol, varthän
än denna fördes genom Europa. Ett tomt innan­
mäte, – utom några möglade drömmar, en del
illusionsskrammel, förlegad bitterhet och färskt
hyckleri, – allt höljt i skalet av den mest oklan­
derliga borgerliga konvention!













VI

En dag just som pensionärerna bröto upp från
frukostbordet, hördes ett plötsligt spektakel, någon
ropade: »friherrinnan Döllingshaus», och i nästa
ögonblick suto alla dörrar, fönster och balkonger,
som vette ut åt gården, proppande fulla av intres­
serade eller uppskrämda åskådare. På den sten­
lagda gårdsplatsen tedde sig ett egendomligt skå­
despel. I försätet av en char-à-banc, ensam i
hela ekipaget, halvstod en jättekvinna, i långt
framskridet havande tillstånd, av en i grova linier
uthuggen skönhetstyp, klädd i en gammal sliten
morgonkjol. Med sina stramt spända, muskulösa
armar tyglade hon unghästen, vilken syntes aldrig
förut ha varit under tygeln, skummade, stegrade
sig, slängde sig åt sidan, ryggade, tog språng

framåt igen. Slutligen mästrade den sällsamma
amazonen det obändiga djuret, vilket skälvande i
hela kroppen och tuggande sitt betsel höll stilla
framför trappan; en stallknekt kom till och tog
hand om det, medan den triumferande körsvennen
med högt tal och stora gester försvann in genom
dörren.
Friherrinnan Döllingshaus var en känd person
i pensionen, vilken hon alltsomoftast hedrade
med sina besök. En timmas väg uppe mot bergen
hade hon en gosspension för sina egna sex söner
och en hel del andras. Hon härstammade själv
från en österrikisk, i adligt stånd upphöjd köp­
mansfamilj, inom vilken vansinnet varit ärftligt
genom flere släktled: en onkel levde som gammal
enstöring på sitt gods; en kusin till henne rullade
sig som sextonårig flicka utför en flodsluttning
och slog sig ihjäl mot stenarne på bottnen; en av
hennes systrar föll i tvinsot, då hon ej fick den
borgersman, i vilken hon förälskat sig, och när
hon omsider verkligen fått honom till make, födde
hon honom en oöverskådlig skara av underligt
förtorkade, lillgammalt utseende barn, blev bigott
och umgicks med mannen uteslutande medels korre­
spondans, änskönt de bodde under ett och samma

tak. Hon själv hade ävenledes en tid lång vistats
i dårhuset på grund av en mjölkfeber, som övergått
till fullständigt vanvett, hade senare blivit frisk
igen, men svängde ännu i allt sitt görande och
låtande emellan de båda områdena. Hon hade
lärt latin och förhörde själv vid middagsbordet
alla husets många pojkar i deras läxor. Hon höll
sig en ateistisk lärare, vilken dagligen måste sjunga
före vid bönen. Hon tillverkade själv obscena
kärleksvisor omvexlande med att hon omarbetade
gamla kyrkosånger. I hennes salong varseblev
jag, en gång jag kommit dit upp på besök, billiga
bakkantinnestoder i gips samt två kolossala olje­
färgstavlor av henne och hennes man, vilka mitt
ibland de gamla familjeporträtten togo sig ut som
en rå trumvirvel i en sirlig menuettmusik. Herr
Döllingshaus var en vacker, elegant, något bräcklig
herre, i övrigt sin hustrus man och exekutor av
de ständiga kroppsliga avstraffningar, med vilka
hon uppfostrade sina pojkar.
Denna halvgalna man-kvinna, vilken var en
avart av Eva så intressant som någon, umgicks året
runt med Madame; men under säsongen blevo
hennes besök särdeles talrika, då hon merendels
fann en eller flera bekanta ibland de gäster, vilka

varje sommar flögo in i detta internationella näste.
Detta år hade hon en baronessa Engelberg, och
det var till denna hon styrt sin äventyrliga färd.
Jag hade blivit mycket överraskad, då jag
hört detta namn nämnas i pensionen och fick veta,
att den person som bar det satt vid samma bord
som jag. Jag hade en gång av en gift dam, som
stått henne nära, fått hela hennes livshistoria; sett
henne hade jag aldrig förrän nu.
Vad som förtalts mig, var ungefär följande:
Baronessan Engelberg tillhörde en gammal
adelsfamilj från polska Liffland; på mödernesidan
härstammade hon från en serbisk släkt. Som
sextonårig flicka hade hon förlovats med en trettio­
sexårig man. På det gamla, avlägsna familjegods,
där det unga paret tillbrakte tiden och livet sam­
man så gott som utan all uppsikt, hade denne
man i pervers njutning givit sin trolovade under­
visning i kärlekens alla raffinemanger; under hans
kunniga ledning hade hon länge och intimt läppjat
på dessa förföriska, beskt-ljuva likörer, medan
hon icke en enda gång fått smaka på det enkla,
naturliga, genomförda könsmellanhavandets stär­
kande dryck. Han älskade henne emellertid på
sitt vis; måhända hade hon blivit honom oumbärlig

först under loppet av deras lastfulla förbindelse
såsom ett utmärkt redskap för tillfredsställandet
av hans behov. Nog av: när de åter kommo ut
bland människor, greps han av en ursinnig svart­
sjuka och förebrådde henne att hon övade med
andra män, vad hon lärt av honom. Hon bröt
med honom; han blev vansinnig samt kastade sig
en vinterdag ned genom ett hål på isen.
Hon själv åter tog saken lätt och förlovade
sig någon tid därefter på nytt, med en officer,
avkomling av en fransk emigrantfamilj och vilkens
bekantskap hon gjort på manégen i Wien. En
aftonstund, vid ett förtroligt téte-à-téte i skym­
ningen, blir han närgången på ett sätt som var
så naturligt, att det sannolikt föreföll alltför natur­
ligt för denna unga kvinna, som intet lärt utom
det artificiella och som därför nu blev skrämd.
Hon sprang hem och sände sin onkel till fästman­
nen för att meddela denne, att hon hävt förlov­
ningen. Själv föll hon i en bröstsjukdom, som
varade årvis och under vilken hon låg hän som i
dvala, skild från världen, natt och dag i sängen,
utan att så mycket som komma i strumporna eller
draga upp gardinerna för sina fönster. Omsider
blev hon dock av sina anhöriga sänd till Syd-

Frankrike för att återställas åt hälsan, livet och
världen. Till resesällskap erhöll hon en ung flicka,
vilken skulle utgöra sjuklingens praktiska försyn.
Det visade sig emellertid, att hon alls icke var
skapad för denna uppgift, – och då försiggick,
hastigt, oförmedlat, oförklarligt, en fullkomlig meta­
morfos med baronessan. Med ett tag grep hon
resetyglarne i sina händer. Snart var det icke
allena sig själv som hon sörjde för, utan även sin
beledsagarinna. En sällsamt sammansatt, en sär­
artad känsla av manligt beskydderi fylde henne;
och en dag gav denna känsla sig utslag däri, att
hon könsligt kände såsom man emot den andra
unga kvinnan. Huru hade det gått till? Genom
vilken intim omdaning i hennes väsen? Var hon
från födseln av en av dessa hermafroditer, vilka
fysiskt, genom sina organ, äro kvinnor, men vilka
i arten av sina behov äro män, – ett av dessa
de mest monstruösa exemplar av dubbelmänniska,
vilkas tvänne i en och samma kropp förenade jag
äro av olika kön? Eller hade denna disposition
förvärvats under det perversa umgänget med
hennes förste fästman, såsom den bladöverfyllda,
sterila blomman hos en markens naturliga växt,
försatt i den konstlade värmen i den mänskliga

överkulturens drivhus? Nog av: från denna stund
levde hon såsom ett dylikt dubbelväsen, gående
ifrån den ena förbindelsen över i den andra,
men alltid samman med en varelse av sitt eget
kön, koketterande – för kvinnor, ständigt levande
samman med en eller annan, men alltid med en
kvinna, helt och hållet uppgående i och offrande
allt för den som för tillfället utgjorde hennes
kärlek.
Nu såg jag henne dagligen och stundligen
röra sig omkring mig, blicka, tala, – ett beta­
gande, oroande djur, som väckte svindel i man­
nens blod. Varje böljande linie i hennes vidje­
aktigt smidiga kropp med de höga brösten och
den smäckra midjan, varje rörelse av hennes mi­
niatyrfötter inunder klädningsranden, varje skygg,
nästan sned blick i de sugande, blå ögonen, blå
en varm insjöfärg, – allt verkade som fysisk be­
röring på naken hud, av kvinnofingrar, av nakna
ben och armar, vilka fingo kramp under vällusten
men som ändå skulle slappas i nästa ögonblick
efter spänningen, trött, i missräkning, i äckel, i
vanmakt, i medvetande om att den intensa grad
av vällust som krävdes vore ouppnåelig.













VII

Det var en förmiddagsstund, då jag låg högt
uppe över Glion, med Genfersjöns vida panorama
djupt inunder mig och snöbergen tindrande i vita
hättor bortom Rhône-dalen, medan fjälltraktens
stillhet stod så sträng och orubblig runt omkring
mig, att varje tanke, gick den på än så tysta skor
genom min själ, dock förrådde sig, och medan
den blida höstsolsluften gjorde varje kontur så
ren, att själva de figurer, som ingen annan till­
varo egde utom i mitt eget inre, stodo med samma
klara linier inför mitt öga, – det var en sådan
förmiddagsstund som alla dessa kvinnogestalter
passerade revy för min blick och min eftertanke,
en efter annan, skiljande sig ut ifrån varandra
och dock till slut samlande sig igen till en enda

innnerligt sammanhörande grupp i den klara höst­
dagern.
Först kom en tanke så enkel att jag icke för­
stod, varför den icke framställt sig för mig långt
före detta, och dock så ny och främmande, att
jag vände på den i förvåning, utan att riktigt
veta, vad jag skulle göra med den. I detta sken­
bart så alldagliga liv och i dessa efter allt att
döma så genomsnittliga kvinnor, gående på allfar­
vägen, mötta av mig på denna, trängande sig där
med andra vardagsmänniskor, vilka sannolikt
voro som de, – vilka svindlande djup, vilket
ogenomträngligt mörker, vilka skrämmande mid­
nattsspöken och vilka monstruösa former, –
farliga djur, med långt huvudhår över vita
kroppar, lockande för att döda, bitande med ljuva
bett, – sjuka lidelser och onaturlig njutningsbrå­
nad, rabies amorosa och rabies sexualis, tribadkult
och hermafroditgåtor ...
Och alla min hjärnas skapelser stego ut ur
mig och vandrade framför mig i höstsolen, och
varenda kontur stod så ren mot den blå och moln­
fria himlen som kammarne av alperna på andra
sidan sjön. Och för min ande kommo några
signade ögonblick, då livet utbredde sig inför mig

i ett så sammanträngt och översiktligt fågelper­
spektiv som Genfersjön med dess små strandbyar
inunder mitt kroppsliga öga. Vad var det jag såg?
Det vet jag icke. Sådant minnes man aldrig. Det
är en vision, som hägrar en sekund på himlen och
av vilken man blott hinner bevara en konturlös
hågkomst, en vibrerande stämning, en aning som
gör ögat stort och själen vid, och så några arma
tankespillror, fattigt strandvrak av alla de även­
tyrskeppets härligheter, som ohjälpligt sjunkit till
havets botten ...
Såsom själva den axel, kring vilken problemet
svängde, sköt fram frågan, hur sådana fenomen
som dessa kvinnor uppstå, frågan om deras upp­
hov och daning. Och de drivande, formande
krafterna mångfaldigades inför mig, isolerades ut
ifrån varandra och sammansatte grupper på nytt
igen. Samhället och samtiden, till en början, de
sociala förhållandena och kulturströmningarna. En
social moral, som fotar på askesen, emedan den
icke förstår eller icke vördar naturen, isolerar
brunsten ifrån det organiska sambandet med själs­
livet, sålunda skapande typer som Emma Hennig.
Och en annan Eva dök upp, lösgörande sig från
samlingen i pensionen, Elvira Hoppe, rank och

rörlig, rödblommig och alldagsfrisk, blåögd, med
långa lockar nedåt ryggen, densamma i sitt um­
gänge med män som med kvinnor, försiktig och
fördomsfri. Hon hade blivit utmärkt av många
män, men själv hade hon aldrig känt något gent
emot en man. En polsk ädling, skön, rik, av
högsta hjärnans och hjärtats finhet, hade lagt allt
ned för hennes fötter, person och rikedom, ung­
dom och framtid; och hon – hon hade lagt sitt
eget nej i den vågskål, på vilken hans skrämda
släkt kastat utsikten till ett bekymmerslöst liv för
henne. Levande med evigt samma dämpat sol­
skensstilla sinne, i det ensamma livets monotoni,
utan saknad och utan längtan, nöjd med att, ett
fattigmans barn, blomma ut sin gagnlösa, ända­
målslösa fägring i high-life-regionerna! Ett köns­
neutrum, men av vilken orsak? Ett fött neutrum?
Eller ett av sociala krafter framdrivet neutrum?
– En tidsriktning som demokratismen, överflyt­
tad till förhållandet mellan man och kvinna och
benämnd kvinnoemancipationen, läran om könens
lika art och likställighet, avpräglar sig på denna
mjuka lera som är Eva, ingräver sig i hennes
väsen, omformande dettas utanverk, det intellektu­
ella området, tränger ända ned till roten, till könet,

slutligen metamorfoserande även detta, tills kvinnan,
först vorden hermafrodit i sin hjärna, blir det
även i sin könskänsla; och så har man dubbel­
människan med kvinnliga organ och manlig själ,
hos vilken ävenledes könet är ett, det intellektu­
ella och affektiva väsendet ett annat, – m. a. o.
brunsten isolerad, utplånad eller förråad. – Och
dock: djupare nere ligga ödesdigrare, gåtfullare
makter, den nedärvda dispositionen, atavism eller
degeneration, återfall eller överkultur, och den
födda dubbelmänniskan står inför oss, ett monster
från moderlivet, ett tvedelt väsen ända ifrån em­
bryonet, en jag-komplex i en och samma kropp,
inom vilken de två varelserna, man och kvinna,
Adam och Eva, le mâle och la femelle, slingra sig
om varandra som långa vita ormar, i fantasiens
sterila brånad och i en evigt otillfredsställd och
otillfredsställbar vällusts spasmer. – Baronessan
Engelberg stod inför mig ...
Det strök en doft fram över mig, som väckte
mig, en doft av gräs och sval luft, med
ens såg ögat ängarna och skogarna, det dagades
hemland bland töcken inom mig, en idéassociation
försiggick – – –  Ja, hemma!? Och gamla
minnen, kända ansikten, hela figurer, länge sedan

förgätna episoder, glömda interiörer kommo gli­
dande en och en eller i flock, sammansmältande
med de vida panoramavyer, vilka utbredde sig
inför min blick och inför min ande. Ett par
kvinnor stodo plötsligt framför mig, tecknande
sig emot den blå himlen med konturer så rena
som snöbergens kammar därborta över sjön, och
vid deras sida andra, de andra, de nya, de som
jag nu lärt känna, vardagliga de ena som de
andra, onaturliga de ena som de andra. Och
jag lät dem alla, tidens kvinnor som de voro
alla, fira sin hexsabbat uppe på den högsta bergs­
kammen över på andra sidan sjön, uppe på Dent
du Midi, vars eviga snö lyste vit mot den blå
himlen, och de dansade om varandra, nakna, utan
fikonalöv: – kvinnor utan kön och kvinnor med
två kön, honor med djurhårig kropp och honor
med mansbröst, den ena tjutande som den bundna
hyndan i brunsttiden och den andra jamande gällt
som katthonan en månskensnatt, – gåtor, sfinxer,
monster och mysterier, vilka alla buro den hem­
liga nyckeln skramlande i den lösta Venusgördeln.



















Efterskrift.

Denna bok skrev jag för 25 år sedan, på min
och min hustrus bröllopsresa 1889–90, i Holte,
Berlin, Meudon och St. Légier sur Vevey. Den ut­
kom då strax på tyska, hos S. Fischer i Berlin; och
några år senare på nytt hos Carl Duncker i Berlin.
På svenska utkommer den först nu, på vårt silver­
bröllopsår.
Meudon, augusti 1914.
OLA HANSSON.












INNEHÅLL.

Gallblomma (Berlin, mars-april 1890)  5
Tre rosor (Holte, jan. 1890)  57
Ett liv (Meudon, juli 1890)  87
Mater dolorosa (Meudon, juli 1890)  115
Urspårad (Meudon, juni-juli 1890)  129
I dampensionen (St. Légier, 23–30 aug. 1890)  197





