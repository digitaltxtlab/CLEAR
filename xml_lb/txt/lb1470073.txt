
  
    
      
        
      
      
        
      
      
        
      
    
  





HJALMAR BERGMAN

FLICKAN I FRACK








FLICKAN I FRACK
AV
HJALMAR BERGMAN







STOCKHOLM
ALBERT BONNIERS FÖRLAG



STOCKHOLM
ALB. BONNIERS BOKTRYCKERI 1925









I.

Hur kan en ung flicka uppträda i
frack? Det är mycket enkelt, förutsatt
att hon har en något pojkaktig figur; hon
bör åtminstone vara tämligen smal kring
höfterna. Vidare underlättas saken betyd­
ligt, om hon är i besittning av en två år
äldre men ganska spenslig och småväxt
bror. Helst bör denne bror vara en ung
man med utpräglat sinne för elegans och
kroppskultur. Finnes dessa förutsätt­
ningar är saken som sagt rätt enkel.
Flickan passar på, då hennes bror är ute
och drar med Eva Biörck, går helt lugnt
in i hans rum, tar ur klädskåpet fram
hans nysydda studentfrack, ur byrålådan
frackskjorta med tillbehör, återvänder –

nu dock på tåspetsarna – med bytet till
sitt eget rum. För att icke såra den
unga damens känslor hoppar jag över
själva omklädningen, blundar med båda
ögonen och slår upp dem först då jag
kan tänka mig att hon skulle vilja ropa:
Titta! Och där står hon framför spegeln
med studentmössa på pagehåret och
iförd en elegant frackkostym, som sitter
nästan oklanderligt. Så enkelt var det.
Frågar man åter, hur en ung flicka
kan vilja och våga uppträda i frack, så
måste svaret bli mera komplicerat. Man
måste avkläda hennes unga själ – en
avklädning som tryggt kan skildras –
och man måste granska hennes förhål­
lande till tvenne män. Jag skyndar till­
lägga att den ene av dessa män var
flickans far, en högt aktad maskindirek­
tör vid Statens Järnvägar. Den andre
mannen är om icke föraktad så i varje
fall vida mindre aktad. Likvisst är han,
Ludwig von Battwhyl, adelsman, ja till
och med greve. Men han är en mycket
ung greve och kanske något lättsinnig.
Dessutom är han inom sportkretsar icke
blott aktad utan nästan dyrkad. Föraktet

kommer honom till del egentligen blott
från tvenne håll – från lärare och mam­
mor. Hur som helst, så var det dessa
båda män, fadern och greven, som ofri­
villigt och var och en på sitt sätt drevo
Katja Kock till vågstycket att vid ett an­
märkningsvärt tillfälle bära frack. Våg­
stycke! utbrister en läsarinna förargad.
Det skulle jag väl också våga! Jag sva­
rar: Kan vara, sköna dame, men inga­
lunda i Wadköping! Och vad här skall
skildras hände just i denna vördnads­
värda stad.
Katja var moderlös och moderlösa flic­
kor, som ha far och bröder att ta vara på,
bli ofta själva moderliga, flärdlösa, ka­
raktärsfasta. Hennes bror var en odåga.
Han hette Curry, vilket i och för sig
är en olycka, men en av dessa olyckor,
som man vänjer sig vid och växer ifrån.
Vidare var han Wadköpings kanske ende
och i varje fall mest fulländade snobb.
Åkomman var medfödd och obotlig. Kam­
rater hade klått honom, flickor hade
hånat honom, lärare hade varnat ho­
nom, andligt sinnade hade hotat honom
med de eviga straffen – ingenting hade

hjälpt. Han var och förblev Wadköpings
Brummel. För Katja hade hans snobberi
både olyckliga och lyckliga följder. Större
delen av hennes klädpengar gick till bro­
derns garderob, helt enkelt därför att
hans natur tvingade honom att vara ele­
gant under det att hennes natur mycket
väl lät tala med sig. Å andra sidan be­
hövde hon aldrig ta ut fläckar ur hans
kläder, aldrig sy ihop revor i hans rock
eller klippa fransarna på byxbenen. Och
det var ju alltid en lättnad. Fadern be­
redde henne mera besvär. Han var ett
snille och Katja fick aldrig någon riktig
fason på honom. Emellertid sparade hon
ingen möda utan höll honom snygg och
proper. Jag kan ej med bestämdhet säga,
vad för slags snille han var, men jag tror
mig veta att hans snillrikhet stod i nära
samband med ett torvpulver, en gasugn,
en massa patenter och vissa kolossalt be­
sparande åtgärder som han icke kunde
förmå Kungliga Järnvägsstyrelsen att
vidtaga. Ur detta icke spirade hans
ryktbarhet. Det gick icke en månad utan
att en eller annan stor tidning i en kraftig
ledare häpnade över Kungliga Järnvägs­

styrelsens sätt att behandla de snillrika
Kockska metoderna. Till sist fanns det i
landet blott två varelser – om jag får
använda detta ord – som betvivlade
hans snille. Den ena var naturligtvis Sta­
tens Järnvägar, den andra var egendom­
ligt nog han själv. Men under det att
Statens Järnvägar tvivlade permanent,
var hans eget tvivel ytterst sporadiskt.
Det förekom blott någon sen afton, då
han trött och sömnig satt böjd över sina
papper. Om nu allt det här är bara
bosch, tänkte han, så är ju jag en idiot,
som sitter här i stället för att spela wira
och ha trevligt! Vid dessa tillfällen var
han mycket ödmjuk och det hände att
han sa till sina barn: Stackars barn, ni
har allt fått en riktig idiot till pappa!
Barnen motsade honom ej, men Katja
klappade honom på ett mycket kärleks­
fullt och uppmuntrande sätt. Det var
alldeles rätt handlat. Man ska inte mot­
säga sina föräldrar, men man kan gärna
uppmuntra dem.
Med ett snille till far och en snobb
till bror slog Katja själv in på en sorts
medelväg: hon klädde sig enkelt men

snyggt (som hon själv tyckte) och till­
ägnade sig ett lagom mått av boklig bild­
ning. Kanske kunde hon utan skada ha
ägnat en halvtimme mer åt sitt yttre
och en halvtimme mindre åt sitt inre.
Tanken har uttalats av greve von Batt­
whyl och uttalad just av honom var den
en mycket otacksam tanke. Spetsfundigt
folk har påstått, att unge greven aldrig
tog någon studentexamen, men att Katja
i gengäld tog två. Härmed åsyfta de
det faktum att flickan de sista veckorna
före examen lyckades inplugga i unge
grevens skalle en del av den lärdom, som
han under nio långa år så trofast och
uthålligt försummat. Den mogenhet, som
han slutligen framlade till benäget påse­
ende inför herrar censorer och lärare
och som vann ett visserligen vresigt gil­
lande, var helt och hållet Katjas verk.
Till tack beskyllde han henne för att vara
ful och smaklös. Det låter hemskt men
har sin förklaring, som i viss mån lindrar
den stöt för bröstet, man tycker sig
känna.
Före examen, då de båda unga, före­
nade i ångest och ädel ambition, lutade

samman sina huvuden över boken, kunde
det hända att Katja fällde yttranden som
detta: Ludwig! Först när man lärt känna
dig, förstår man vad en verkligt solid
dumhet vill säga. – Nu är det så, att en
fotbollsspelare av Ludwigs rang och
rykte ej kan känna sig förolämpad av
ordet dum. Därtill står han för högt.
Alltså tog han saken med ro, suckade
och sa: Ja, du har så väldigt rätt, så!
I själva verket tyckte Katja, att Ludwig
var en mycket intelligent pojke, fast utan
särskild läggning åt det bokliga, och Lud­
wig tyckte att Katja var en mycket söt
flicka – fast med särskild läggning åt
det bokliga. Men en dag råkade han
säga: Ja, Katja, jag är bestämt lika dum
som du är ful! Det var bara en fras, ett
försök att med ett litet skämt mildra det
hemska intrycket av en viss ekvation
med fräckt högt gradtal och oanständigt
många obekanta. Katja löste ekvationen
utan att darra på manschetten, sen löste
hon sex till, sen invigde hon unge gre­
ven i några av Julius Cæsars mest ge­
niala fälttågsplaner, sen gav hon honom
en inblick i de insektätande växternas liv

och leverne, sen lät hon Ludwig i samlad
trupp framföra det latinska språkets da­
tivstyrande prepositioner. Var detta
hämnd? Ingalunda. Men bäst som unge
greven med svettig panna sneglade hit och
dit efter dessa prepositioner, som hysa en
så egendomlig kärlek till dativ – se!
då reste sig Katja och ställde sig framför
en spegel. Stod där länge, länge. Åter­
vände till den lärda mödans bord, suc­
kade och sa: Nu tar vi om den en
gång till, för resten har du rätt: jag
är ful.
För att göra unge greven rättvisa
måste vi säga att dessa tre ord, uttalade
med stilla resignation, träffade honom
mitt i hjärtat. Han utbrast: Korsijisse
namn, flicka! Vem har sagt att du är
ful? – Katja svarade med blitt allvar:
Det gör alldeles detsamma, vem som
har sagt det. Jag är – ful. Nu hade
alltså unge greven begått en av de sju
dödssynderna (eller kanske den åttonde):
han hade bibringat en oförvitlig ung
kvinna den falska föreställningen att hon
var ful. Vad skulle han göra? Hade
Katja icke varit vad han på sitt egen­

domliga men stundom målande språk
kallade: en bottenfruset korrekt jänta,
skulle han kanske ha tillgripit vissa me­
del, som unga män bruka använda för
att övertyga unga kvinnor om deras be­
hags oemotståndlighet. Denna utväg var
obevekligt stängd. Han valde en annan
och han trodde att det var den rätta,
men det var i själva verket den allra
galnaste. Han betraktade henne med sak­
lig min och yttrade med lika saklig röst:
Du är visst inte ful, Katja, du är söt.
Men du är smaklös. – Två flammande
ögon, två starkt rodnande kinder och de
med skärpa framslungade orden: Vad be­
hagar du påstå? – borde ha varnat
honom. Men han travade på i ullstrum­
porna. Han sa: Du saknar smak. Du
klär dig som en vedgubbe. Drottningen
av Saba och andra skönheter skulle ha
sett ut som påskkäringar, om de klätt
sig som du klär dig. Tag din skurmadam
till smakråd nästa gång du ska köpa hatt,
så blir det genast lite bättre. Du skulle
göra mänskligheten en tjänst. Hur skall
den kunna upptäcka att du är en söt
flicka, när du går klädd som en skråpuk?

Dessa båda ungdomar högaktade var­
andra. Jag tror till och med att de
älskade varandra, ty de flirtade aldrig.
Just därför var hans beskyllning fruk­
tansvärd. Den var ett nidingsdåd. Den
skulle glömmas för att åter och åter dyka
upp i minnet. En kvinna utan smak! En
kvinna som inte förstår att klä sig! Han
hade gjort henne otrygg för hela livet.
Vid varje inköp skulle hon erinra sig
hans ord. Om denna Katja bleve sjuttio
år, skulle hon ännu i sin ålders höst
då och då säga till sig själv: Tänk att
Ludwig sa, att jag saknar smak! Nog var
det orättvist? Och hon skulle efter den
sista satsen sätta ett kolossalt och smärt­
samt frågetecken.
Emellertid fick beskyllningen inga
omedelbara följder. Den stoiska flickan
gav icke uttryck åt sina känslor, varken
i skratt eller gråt. Ludwig fick icke den
örfil han förtjänt. Katja yttrade endast:
Får jag be om de prepositioner, som
styra ackusativ. Människokännaren må­
ste i denna självbehärskning se förebud
till stora händelser. Och de kommo.
Närmaste anledningen var en promenad

utmed ån. Denna å har alltid visat sig
vara förrädisk. Jag tror inte att det finns
en enda Wadköpingspojke som inte gått
ned sig på dess is, vandrat lungsur hem,
fått stryk och het välling. Än mera för­
rädisk är ån tiden mellan islossningen
och midsommar. Den lockar en att gå
alldeles för långt utanför stan. Har man
en flicka med sig, stannar man inte,
förrän man kommit ända ned till sjön.
Den förefaller att vara så stor, den för i
tankarna de mäktiga haven, den stora
vida världen. Man tyr sig samman. Ingen
människa ser en. Bara Gud i himlen och
man gör sannerligen ingenting, som inte
den gode Guden kan se. (Han tål så
mycket mer än vad t. ex. domprostinnan
Hyltenius skulle tåla.) Men man lossar
en smula på Wadköpingsbanden, man
ger sina känslor luft i ljuvt klingande
ord. Vid denna åmynning blir även fot­
bollsspelare poeter. Och Ludwig sa: Det
är väl ändå väldigt stiligt en sån här
kväll med sjön och björkarna och allt det
andra? Och nog är det väl sagolikt idio­
tiskt att vi ska behöva säga ajöken om

några dar! Det är så en tror inte det
är sant.
Katja förstod, att detta var poesi. Hon
svarade ingenting, hon väntade mera.
Vid dylika tillfällen är det mannens upp­
gift att vara lyrisk; kvinnan blir lyrisk
först vid vaggan. Tyvärr hade unge gre­
vens ådra redan sinat. Alltså stodo de
tysta, stirrade ut över sjön och lät det
kvällsröda solklotet purpra ett par splitter­
nya studentmössor. Plötsligt suckade de
båda på en gång, suckade mycket djupt,
gjorde helomvändning med militärisk
schwung och larvade hemåt. En rask takt
är rätta medlet att undgå den förrädiska
åns inflytande. Fotbollsbanornas hjälte
sa: Åtminstone skulle väl vi grabbar och
jäntor ha något sprall, innan vi skils åt.
Kunde vi inte ordna med lite klingklang
så att vi finge röra på benen? – Detta
var inte längre poesi, varför Katja sva­
rade: Menar du bal? Bal i juni? Det har
man väl aldrig hört talas om! – Just
därför! avgjorde Ludwig, som inte hade
en droppe Wadköpingsblod i ådrorna.
Hur kunde han förmå Wadköping att
gå med på något så tokigt som en bal i

juni? Det vet jag inte så noga. Jag vet
bara att han utvecklade hela den fruk­
tansvärda energi, som han brukade ut­
veckla i alla sina livsyttringar, undan­
tagandes läxläsning. Jag vet att han be­
sökte ett femtiotal mammor och att varje
mamma sa precis detsamma: En bal i
juni? Det har man väl aldrig hört talas
om! Hur han lyckades krossa detta flint­
hårda argument, varken vet eller för­
står jag. Men jag vet, att han lyckades.
Ty i Wadköpings annaler står anteck­
nat att en bal avdansades å utvärds­
huset Kupan den 10 juni och att rektor
själv samt änkedomprostinnan Hyltenius
voro balens beskyddare och garanter för
dess höga moraliska halt. Och denna bal
måste ha varit just den, som Ludwig
föreslog Katja, då de traskade hem från
den vida sjön och de tunga suckarna.
Vad Katja beträffar, så hade hon nu
trenne vägar att välja emellan. Endera
kunde hon låta bli att gå på balen. Vissa
tankar och känslor som stodo i hem­
lighetsfullt samband med ån, sjön och
Ludwig stängde denna det rena förnuf­
tets väg. Eller också kunde hon låta Sy-

Malin rusta upp en viss gammal trasa,
som nu var van att rustas upp. Verk­
ligen? Kunde hon det? Efter att Lud­
wig sagt som han sagt? Hellre döden!
Återstod den tredje vägen, som förde
kapprakt till firman Modig & Klein. För
en obefästad själ, som aldrig frestats och
aldrig fallit för att åter resa sig, finns
det knappt någonting farligare än att gå
till Modig & Klein. Men hon vandrade
käckt åstad. På vägen mötte hon Curry
och Eva. Vid åsynen av detta hyper­
eleganta par kände hon plötsligt ett hän­
synslöst övermod sjuda i bröstet. Det
ska katten gå omkring och vara Askunge!
Hon sa: Kom med till Modig & Klein! Jag
ska beställa mig en klänning till balen.
Försökte använda en lugn och likgiltig
ton, men paret gjorde intet för att dölja
sin häpnad. Du! Hos Modig & Klein!
– Just jag, sa Katja. Varför inte? – De
följde henne och under två timmars tid
lät hon dem uppleva den ena sensa­
tionen starkare än den andra. Hon väjde
för intet. Hon frossade i lyx! Hon var
fullständigt lycklig, så lycklig som endast
en Askunge kan bli, då hon beslutat sig

för att inte längre vara någon Askunge.
Hon tänkte inte på Ludwig, än mindre
på ett visst gammalt snille. Hon tänkte
bara på sig själv och sin unga lekamen.
Innan hon gick sa hon: Säg mig vad det
kommer att kosta, men gör ingenting åt
saken, förrän jag talat med pappa! Modig
& Klein sa priset. Curry och Eva satte
sig. Katja icke ens blinkade.
Het och lycklig lämnade hon Frestel­
sernas tempel, men hon gick ingalunda
hem. Hon gick till den herrn, som för de
finaste silkestrumporna, och hon gick
till stans finaste skomakare och hon gick
till den butiken, som tar sina korsetter
direkt från Paris. Curry och Eva travade
med, häpna men även lyckliga, ty de
stora sensationerna äro sällsynta i Wad­
köping. Rätt vad det var mötte de Lud­
wig. Han stannade mitt framför Katja
och såg henne forskande in i ögonen.
Han sa: Vad är det med dig? Jag tycker
mig läsa vansinne i dina blickar. – Inte
vet jag, om hon blivit galen, sa Curry,
men jag vet, vad hennes far kommer
att bli. – Katja ryckte till. Vad nu?
Han kunde väl inte missunna henne att

vara elegant en gång i livet? Till på
köpet när hon hade tagit studenten! Barn
anse, att föräldrarna böra vara tack­
samma, om barnen lära sig något; för­
äldrarna anse, att barnen böra vara tack­
samma att de få lära sig något. Vem har
orätt? Kan göra detsamma vem! Alla för­
äldrar ha varit barn och de flesta barn
bli föräldrar. Orätten jämnar ut sig med
tiden.
Men Ludwig sa: Vad jag hört och för­
nummit har gripit mig djupt. Om denna
flicka kommer på balen i en något så när
korrekt och elegant dress, kan ni andra
hönapönor hälsa hem. Det blir ett pris­
fall utan like!
För att rätt förstå vad sedan hände
borde man egentligen göra en utredning
av hela det svårlösta torvpulverproble­
met och Kungliga Järnvägsstyrelsens för­
hållande till ett snille, som till på köpet
var ett sparsamt snille. Men det skulle
föra oss för långt. Jag vill blott nämna,
att styrelsen samma dag återsänt en gi­
gantisk packe handlingar – den geniala
Kockska metoden i ny upplaga – jämte
en skrivelse, som varje uppriktig an­



hängare av den geniala metoden måste
beteckna som löjlig och upprörande. Just
när den geniala metodens fader genom­
läst skrivelsen för sjunde eller åttonde
gången och fyllt hela sin själ med dess
tarvliga och motbjudande innehåll, lades
en hand på hans skuldra och ett annat
av hans barn, Katja, yttrade blitt men fri­
modigt: Pappa, skulle du vilja ge mig
femhundra kronor? – Den snillrike upp­
finnarens hjärna var för ögonblicket

bräddad med statens snabbt bortrinnande
miljoner. I första häpenheten fann han
femhundra vara en förvånande futtig
summa och han tog åt plånboken. Redan
denna gest återförde honom snabbt till
verkligheten. Det fanns förvisso inga fem­
hundra i plånboken. Femhundra! Det är
ju en förmögenhet. Kom tösen verkligen
på blanka vardan och bad om fem­
hundra? Vadtill dessa femhundra? Klart
besked, om han fick be! Katja sa: Jag
har beställt en klänning hos Modig &
Klein och så är det lite annat smått jag
behöver till balen.
Det är i dylika ögonblick en snillrik
man rätt tydligt känner, att han aldrig
borde ha gift sig. Han förstår att han
förrått vetenskapen och sitt eget snille
för en jordisk kärlek. Vilken vetenska­
pens pioniär hade han icke blivit, om han
sluppit att draga det tunga familjelasset!
Hur månget oskattbart vetenskapligt ar­
bete hade han icke måst avstå från att
köpa, därför att det felades honom några
usla hundralappar. Och nu kom denna
tös, denna osnutna jänta, och begärde
hela fem för att gå på bal! Vidunderligt!

Han framstötte ett grötigt och brutalt:
Nej! Katja sa: Curry fick en frack till
studenten och jag fick ingenting. – Han
klarade stämman och yttrade: Om du
hade varit pojke, hade du också fått en
frack. Det hör till. – Katja sa: Jag rår
inte för att jag är flicka och jag får
så sällan något nytt och nu behöver jag
en klänning till balen. – Uppfinnaren
sa: Du har en klänning. – Katja sa:
Jag har fyra stycken men ingen som pas­
sar. – Uppfinnaren sa: Då stannar du
hemma. – Plötsligt upplystes hans för­
stånd av en av dessa tankeblixtar, som
äro så vanliga hos snillen, och han ut­
brast: Det är naturligtvis den där Lud­
wig, som står bakom det hela! Det anade
jag strax. Mitt beslut är fattat – du stan­
nar hemma.
Knappt var det sagt, förrän han insåg
att han gjort sig skyldig till överord,
tomt skryt. Han ville förfärligt gärna
slå till reträtt. Det föresvävade honom
att man kunde göra en utredning, upp­
rätta ett nytt kostnadsförslag. Han skulle
påpeka att tio av de femhundra kronorna
voro överflödiga och förklara sig villig

att utbetala de 490. Därmed hade han
hävdat sin myndighet och hållit sparsam­
heten i helgd. Hade han följt denna im­
puls, skulle man fått bevittna en märklig
tävlan i ädelmod. Katja skulle ha under­
bjudit honom med hundratal; till sist
skulle han kanske nödgats släpa henne
till Modig & Klein. Emellertid följde han
icke den högre impulsen. I det avgörande
ögonblicket föll han pladask i den fall­
grop., som ständigt lurade på honom. Han
erinrade sig att han var ett snille! Och
han började klaga. Naturligtvis sa han
inte rentut att han var ett misshandlat
geni. Han antydde blott att han hade
en Högre Uppgift, till vilken även hans
barn borde taga någon hänsyn. Katja
gjorde plötsligt en grimas, som om han
bjudit på ricinolja. Ty detta var osmak­
ligt! I hela sitt unga liv hade hon älskat
och vördat just denna Högre Uppgift,
hon hade omhuldat och borstat Den, hon
hade tagit fläckar ur Dess kläder och
stoppat mjuka kuddar under Dess huvud,
hon hade satt fram just sådan mat, som
smakar en Högre Uppgift och efteråt
plockat brödsmulor ur dess skägg, hon

hade skapat ro och tystnad, så nödvän­
diga för en Högre Uppgift samt sett till
att Dess krage alltid var ren. Och nu
uppmanade han henne i förebrående ton
att taga någon hänsyn till den Högre
Uppgiften! Inför denna otacksamhet upp­
gav hon försöket att skrida fram med
lämpor. Hon sa: Du får ursäkta att jag
tänker gå på balen. Vill pappa inte ge
mig pengarna, så får jag ta klänningen
och det andra på kredit.
Därmed var krisen akut. Ultimatum
hade utfärdats. Nästa handling blev en
krigsåtgärd. Uppfinnaren ringde till Mo­
dig & Klein, förbjöd dem att vare sig mot
kontant betalning eller på kredit utföra
något arbete åt hans dotter. Hon var
omyndig och hade icke rätt att göra be­
ställningar utan hans vetskap. Vilken
skymf! Att i ena stunden som välaktad
och mogen student stå i stadens elegan­
taste affär och i beundrande vänners när­
varo göra storartade beställningar för att
i nästa nu bli behandlad som en skol­
flicka, den där tagit knäck på olovlig
krita! Tårarna började rinna. Det var
att göra skymfen ännu skymfligare. När

Uppfinnaren varsnade dessa tårar förban­
nade han sin dumhet. Men som det är
trevligare att vara ond på andra än på
sig själv, riktade han en ny stöt mot
flickan. Ännu med luren i hand begärde
han upplysning om övriga herrar leveran­
törer. Han skulle ringa till dem alle­
sammans! Katja svarade: Det är nog, att
pappa blamerat sig en gång. Jag skall
själv säga återbud till de andra. – Hon
gick. Uppfinnaren dök för nionde gången
ned i Järnvägsstyrelsens förkastelsedom
över det geniala Kockska systemet. När
man drabbats av en stor olycka, söker
man glömska i en mindre.
En dag förflöt, två dagar. Situationen
var ytterligt oklar. Uppfinnaren grubb­
lade, Curry grubblade. Vilka åtgärder
kunde man vänta från Katjas sida? Hen­
nes ögon voro röda och hennes kinder
starkt pudrade: alltså grät hon i smyg.
Hon infann sig vid måltiderna men åt
under svältgränsen. Lyckligtvis fanns det
konditorier i stan och gräddkarameller
i hennes byrålåda. Hennes tillstånd var
elegiskt. Hon tog farväl av drömmen om
en ung kvinna i Modig & Kleincreation,




balens drottning och Ludwigs stolthet.
Men den elegiska stämningen skingrades
snart av Currys cynism. Han sa: Lipa
inte! Du kan gå i din gamla. Folk är
vana att se dig så där lite sjaskig.
Mången kär gammal tant skulle sörja, om
hon finge se dig annorlunda. – Katja
rodnade. Hon tog fram den »gamla», gick
ut i köket, räckte den åt husan och sa:
Den här behöver jag inte. Håll till godo!
– Å så förtjusande och tänk så vänligt!
sa flickan, gick med »skräpet» till en
klädståndsfru och fick några kronor. Si­

tuationen blev ännu mera oklar. Tänkte
hon verkligen stanna hemma? Intet svar.
Uppfinnaren travade osaligt av och an,
väntade att hon skulle öppna underhand­
lingar. Han var absolut beredd att giva
efter på alla punkter, men han tyckte att
hon kunde börja underhandlingarna.
Slutligen strök han även den punkten,
gick till flickan och sa: Kom nu min tös,
så gå vi till Modig & Klein, innan det blir
för sent! – Hon höjde ögonbrynen i
förkrossande förvåning: Efter vad som
passerat? – Nåja, så gå vi till någon
annan: sömmerskor finns det gott om.
– Det är för sent.
Kusliga ord! Tragiska stämma! Till på
köpet hade tösen en djup alt, som kunde
vibrera med passion. Den elegiska perio­
den var förbi.
Dock icke alldeles. Än en gång gick
hon med Ludwig utmed ån, än en gång
stodo de framför den vida sjön och läto
kvällssolen purpra de vita mössorna. Och
Katja sa: Här har jag gått i arton år
och sett om honom och vårdat honom
och daltat med honom! (Hon hade nyss
fyllt arton så hon måste ha börjat mycket

tidigt.) Aldrig har jag bett honom om
något. Nästan alla mina klädpengar har
gått till Curry. Själv har jag gått klädd
som en skurmadam. Du har själv sagt
det! Men när jag en enda gång i mitt
liv vill vara fin – då! Då behandlar
han mig sämre än en skolflicka!
Tankegången var egendomlig, men Lud­
wig förstod henne fullkomligt. Han tyckte
att hon bara på trots skulle gå på balen.
Hennes underbara alt vibrerade starkt
då hon framslungade: Naken? Unge gre­
ven hajade till. När en så bottenfruset
korrekt flicka kunde nämna detta ord i
detta sammanhang, måste det hela peka
rakt upp i natten. Han mumlade: Kära
söta barn. – Hon avbröt: Jag är icke
något kärt sött barn. Jag är en människa,
som man ser över axeln. Det finns inte
en enda otäck gammal tant eller farbror i
den här stan, som inte tror, att jag är det
beskedligaste mähä i universum.
Denna tankes bitterhet tycktes överväl­
diga henne. Hon gjorde plötsligt ett mili­
täriskt helt om och de började larva
hemåt. Hon sa: För resten förlåter jag
honom. Man kan inte räkna med honom

som med andra. Han begriper inte, när
han gör något dumt. Men vad som retar
mig, det är Currys frack! Om jag hade
varit pojke, så skulle jag ha fått en frack.
Alltså skall jag chikaneras bara därför
att jag är flicka. Men det är inte heller
så. För hade jag varit ett kokett stycke
som Eva, så skulle de ha spökat ut mig
värre än en julgran. Nej, jag skall chika­
neras därför att jag är en beskedlig, enkel
och anspråkslös varelse. Men jag ska
visa dem!
De veko om vägkröken och staden låg
framför dem. Katja gjorde en stor pate­
tisk åtbörd och yttrade: Detta är en
fånig stad! – Du sa ett ord! instämde
Ludwig varmt. Efter en stund yttrade
Katja med en lätt skälvning i stämman:
Ludwig, vad skulle du säga, om jag
gjorde någonting oanständigt? – Korsi­
jisse namn, flicka! utbrast unge greven.
Och det är mycket troligt att han – om
hon verkligen gjorde någonting oanstän­
digt – skulle uttrycka sig just så och
icke annorlunda. Hans tankar tumlade
förvirrade och förskräckta kring den
egendomliga frågan. Oanständigt, mum­

lade han, ja men kära söta rara, vad
menar du med oanständigt? – Hon sva­
rade kärvt: Idiot! Rid inte på ord. Jag
menar någonting som skulle komma de
här uvarna och ugglorna att spärra upp
sina ögon och varsna alla sina fördomar
och fånigheter. Men du begriper ingen­
ting. Du kommer att se lika dum ut som
alla de andra. Men då! Då kan du vara
lugn för att jag kommer att förakta dig!
Usch så tråkigt, sade Ludwig. Och de
lämnade ån och sjön och bänkarna och
allt det andra bakom sig och trädde in i
staden.
Ytterligare anteckningar saknas beträf­
fande Katjas själstillstånd tiden mellan
den soliga dag, då Katja beslöt att icke
längre vara Askunge och den lika soliga
dag, då balen skulle gå av stapeln. Sist­
nämnda dag tillbringade Curry några
angenäma timmar på åstranden och efter­
som han hade Eva Biörck vid sin sida,
antar jag att han kom ända ned till sjön.
Det förklarar, varför han återvände till
hemmet först klockan 7, vilket gav den
unge snobben en futtig timme att ägna
sin person. En stund efter hans hem­

komst uppstod ett starkt oväsen i huset.
Strax därpå störtade den unge mannen
in till sin far, satte sig med utsträckta
ben, hängande armar. Och med en rätt
dum och sinnesslö min utbrast han:
Pappa, var är min frack?
Uppfinnaren av otaliga uppfinningar
kunde icke besvara denna enkla fråga.
Han förstod ej ens dess innebörd. Skulle
en snillrik man, som aldrig kunnat hålla
reda på sin egen frack, nu tvingas att
hålla reda på sonens?






II.

Rektor satt och tänkte på, att han var
gammal vorden. Han hade flera skäl att
grubbla över den sorgliga saken. Först och
främst hade han nyligen hållit sin sista
examen och för alltid nedlagt sitt höga
ämbete som det ärorika wadköpingska
läroverkets styresman. Det var bittert
och ändå icke det värsta. Man kan vara

gammal till åren och likväl ung till kropp
och själ. Rektor hade trott sig vara en
gammal man med ynglingasjäl. För en
kvart sen hade hans hushållerska krossat
denna illusion lika färmt och hänsynslöst
som hon krossade hans porslin. I det hon
knäppte hans rock, satte hatten på hans
huvud och stack käppen i hans hand,
hade hon yttrat: Lova mig att tänka
på en sak, när nu rektorn kommer på
baln! Tala inte högt för sig själv! Om
andra människor! Snälla, söta! Folk
säger ändå att rektorn blitt en sån gubbe!
– Härtill hade rektor med ungdomlig
snabbhet genmält: Säger folk ändå att
jag blivit gammal, så betyder det ju
ingenting att jag talar högt för mig själv.
Emellertid talar jag icke högt för mig
själv, så att andra människor höra det.
Och även om jag det gjorde, skulle detta
endast bevisa, att jag säger min mening
utan människofruktan. Men hon, min
snälla vän, är som de flesta fruntimmer
ologisk samt ofinkänslig tillika!
Gott och väl! Så kan och bör man
svara ett näsvist fruntimmer. Men när
man sedan sätter den gamla kroppen i

rörelse och försöker ge den en riktigt
karsk och spänstig hållning, då infinner
sig vissa dystra tankar. Och när man
kommit fram till Kupans trappor – offi­
ciellt kallade Oscarstrappan – då mum­
lar man för sig själv: I viss mån torde
människan hava rätt: jag har åldrats.
Dessa trappsteg äro nämligen till antalet
sjuttiotvå. Ovanför dem ligger en lund
och i lunden utvärdshuset Kupan. Sta­
den är stolt över sin trappa. Turister
föras av Wadköpingsbon direkt från dom­
kyrkan till trappan. Den liknar en jätte­
kaskad av granit och den har kostat över
hundratusen. När studenter och skol­
pojkar i flock kila uppför trappan ser
det ut som om de tänkte storma himlen
och som om detta företag vore den lät­
taste sak i världen. Unga flickor stiga
långsamt uppför trappan. Deras kvinnliga
värdighet och deras snäva kjolar hindrar
dem att hasta, men deras långsamhet är
spänstig och graciös. De förläna trappan
ett tycke av Jakobs drömda himlastege.
Medelålders män skrida kraftiga fram
mot trappan, hisna ett ögonblick, då de
sätta foten på första trappsteget, knoga

sen tungt men målmedvetet, flåsande
men okuvliga stadigt uppför, uppför! De
veta att stegen leder ej till himlen men
till Kupan, där det finns full servering.
Och det är dem alldeles nog. Men vad
eggar krafterna hos en gammal man, som
föraktar all fåfänglighet? Just ingenting.
Han får släpa på sina års tyngd utan
hjälp och förnimma sina lemmars skröp­
lighet utan tröst. När han stigit uppför
trettiosju trappsteg kommer han till en
bred avsats. Här står en stenbänk. Den
gamle rynkar bistert ögonbrynen, han
dröjer, tvekar, han petar med käppen
på bänken och det ser ut, som om han
hade lust att ge den ett rapp. Kan­
ske är det sina egna gamla ben han
skulle vilja rappa på. Men han ger
vika, sjunker ned på bänken. Och nu
vet han att han är gammal. Han sitter
på Gubbänken! Han kan inte längre
taga Kupans trappor i ett sträck. Han
kunde ju i fjol! Ja, men inte i år –
Rektor satt en junikväll på Gubb-
bänken och såg folk begiva sig till Kupan.
Han kände dem alla och de kände ho­
nom. Det var som att sitta i gapstocken.

Vad rektor har blivit gammal! Medel­
ålders herrar och damer trampade raskt
förbi utan att ens pusta. Det var retsamt.
De hälsade glatt och vänligt och rektor
muttrade vresiga svar. Där kom en fet
herre med sin skönt utpyntade dotter.
Han var köpman och hette Biörck och
han stannade verkligen på avsatsen men
blott för att hälsa. Och rektor tänkte:
Den där tjockisen var på sin tid skolans
enfaldigaste lärjunge: han måste sluta
redan i tredje. Då sa den fryntlige herrn:
Ja, men jag reder mig ändå, herr rek­
tor, jag reder mig ändå! – Och den
fete steg vidare mot höjden, följd av sin
fnittrande dotter. Besynnerligt! tänkte
rektor. Skulle karln vara tankeläsare?
Eller skulle jag verkligen tänka högt
ibland? Är jag så slö? – Han ville resa
sig och fortsätta den tunga vandringen,
men strömmen av förbigående gjorde
honom yr i huvudet. Han vågade icke
stiga upp. Han var rädd att vackla. Han
tänkte: När någon av mina studenter
kommer, så ska jag vinka honom till
mig och så omärkligt taga stöd mot
honom. Det blir bra. Men studenterna

hade för länge sedan kommit. Däremot
steg nu med spänstig hållning överste
Edeblad uppför trappan ledande sin
hustru vid armen. Översten var äldre än
rektorn, men han hade nyss fattat ett fast
och oryggligt beslut att förtära en halva
punsch. Den som fattat ett fast beslut,
krossat alla tvivel och förjagat all tvekan
vandrar käckt i de svåraste trappor. De
vita mustascherna voro morskt upp­
vridna och glänste som två maräng­
krumelurer på en mörkröd tårta. Över­
sten stannade och sa: Här sitter du,
gamle vän. Minsann gör du inte det! Här
sitter du. – Ser nästan så ut, mumlade
rektor. Och han tänkte: Kanske att du
håller dig så spänstig, därför att du är så
dum? – Hum! Hum! Hum! brummade
översten och det lät som när en häst
travar. Men rektorn vände sina blickar
till den beskedliga överstinnan, tänkte:
Och du är lika dum, du. Det har varit
ett lyckligt äktenskap. – Hum, hum!!
Hum, hum!! fnös översten och det lät
som galopp. Paret fortsatte och rektor
blev alltmera missmodig och bitter. Han
spejade förgäves efter en student. Det är

så bra att stödja sig mot en ungdom:
man kan stödja sig rätt tungt och det gör
ingenting om armen skälver en smula.
Ungdomen reflekterar icke över dylikt,
åtminstone ej på väg till bal. Men det
kom inga studenter, blott medelålders
folk och just sådana som skulle tänka:
Å vad han har blivit gammal, hur tungt
han stödde sig, hur hans arm skalv!
Där kom nu till exempel den rödhårige
advokaten Björner och hans döttrar och
rektor tänkte: Röda är de som rävar
och sluga som rävar tillika! – Då böjde
sig advokaten ned till honom och vis­
kade: Det är sant, men säg det inte
så högt att Björner kan höra’t. – Jag
aktar mig nog, muttrade gubben och
advokaten drog vidare med sina fnitt­
rande döttrar.
Men plötsligt fick rektor klart för sig,
att människan därhemma hade rätt. Han
tänkte högt! Det var enda förklaringen
på en massa besynnerliga händelser. Han
tänkte högt! Han var barn på nytt! Man
gjorde narr av honom! Man gjorde narr
av rektor! Han kände sig eländig, men
han ville icke visa sitt elände. Han stra­

made upp sig och rynkade den mäktiga
pannan, de buskiga brynen. Han bet
ihop tänderna, han avstod från att tänka.
Och Wadköpings borgare strömmade
förbi honom. Han kände dem, han hade
sett dem som pojkar, han hade hjälpt och
väglett dem, han hade hjälpt och väg­
lett deras söner. Nu var han gammal,
nu gjorde de narr av honom. De enda,
som kanske inte gjorde narr av honom,
var den yngsta årsklassen. Hos dem satt
väl ännu en smula respekt kvar. En
smula idealitet! En smula vördnad! Han
längtade efter en av de yngsta.
Och han kom. När människoströmmen
nästan sinat upptäckte rektor i djupet vid
trappans fot en vit prick över en svart
kropp med vitt bröst och vita händer.
Denna varelse kunde icke vara något
annat än en student. Han tog inte trap­
pan i sjustegssprång utan rörde sig för­
vånansvärt långsamt. Rektor blev ivrig.
Varför kunde han inte raska på? Vad
var det för ett sätt av en ung man att
dra benen efter sig! Vem av pojkarna
kunde det vara? Han tog av brillorna,
immade dem, torkade dem, satte dem

åter på. Äntligen kunde han urskilja an­
siktet. Han skärpte blicken. Så slapp­
nade sakta hans uppstramade hållning.
Han greps av vemod. Han stödde det
tunga huvudet mellan händerna. Han
tänkte: Det senila tillståndet framter bra
många egendomliga och bedrövliga sym­
tom. Här har jag nu framför mig en av
årets abiturienter. Å ena sidan känner
jag mycket väl igen hans ansikte, å andra
sidan har jag ingen aning om vem han
är. – Han sa: Unge man, mitt minne
sviker mig. Hur är namnet? – Studenten
svarade: Kock. – Rektor lade handen
över ögonen. Han sökte erinra sig stu­
denten Kock. Genast såg han framför sig
ett flinande pojkansikte, som han otaliga
gånger betraktat med mycken stränghet
och skärpa. Men det var ingalunda det
ansikte han nu såg i junikvällens milda
belysning. Han skakade på huvudet, suc­
kade och sa: Det är bra, kära Curry.
Jag önskar dig nöje på balen. – Tack,
svarade studenten, men jag är inte Curry,
jag är Katja.
Då sjönk rektor alldeles samman och
det kunde han tryggt göra, ty den unge

vandrade långsamt vidare uppför Him­
melens trappor, lämnande gubben allena.
Musik från de högre sfärerna sköljde ned
över den tankfulle gamle. Och han sa
till sig själv: Nu börjar balen, som står
under mitt beskydd. Men gör jag icke
klokast i att gå hem? Vem vet vad jag
kan ta mig till? Kanske kommer jag att
dunka domprostinnan i ryggen och bjuda
flickorna snus. Det är alltså Kockens
pojke, som heter Katja, och flickan Curry.
Nåja, Katja är kanske ett ryskt goss­
namn, det kan jag i mitt förvirrade till­
stånd ej bedöma. Men det besynnerliga
är, att Katja mera liknade Katja än
Curry – vilket för resten är helt natur­
ligt – men jag menar att pojken mera
liknade flickan än pojken eller med andra
ord: systern är mera lik brodern än bro­
dern är lik sig själv, vilket är orimligt.
– Han tystnade, han dröjde kvar på
bänken, han skakade gång efter annan
sitt tunga huvud och han utbrast: O
Cicero, Cicero, hur kunde du prisa ålder­
domen!
En studentbal i Kupan är en solid före­
teelse. Den är fri från varje spår av dio­

nysisk yra. Men den är angenäm och
underhållande och den försiggår i de
mest fasta och betryggande former. Man
vet på pricken hur man skall uppträda.
Man känner på millimetern urringningens
rätta mått. Man behöver aldrig fundera
över, vad man skall säga till sin dam,
ty varje ung man, som gått i balettmästar
Lindkvists dansskola, bär inom sitt bröst
ett på Wadköpingsdialekt avfattat balkon­
versationslexikon, som talar genom hans
mun. Antagligen är det uppbjudningsbug­
ningen som försätter den sinnrika tal­
apparaten i funktion. Antalet danser,
som en och samma kavaljer får dansa
med en och samma dam, är noga bestämt
för olika åldrar, släktskapsförbindelser
m. m. Damer, som få sitta, behandlas en­
ligt särskild högtidlig och finkänslig ritual.
Gifta kvinnors rätt att dansa bestämmes
i varje enskilt fall av Mammornas Råd,
mot vars beslut intet jäv kan resas. Brott
mot den rikt utbildade men fasta eti­
ketten straffas obönhörligt genom ostra­
cism. Våren före världskrigets utbrott
lär en yngling ha tagit ett glas för mycket
och under rusets ödesdigra inflytande

kysst sin dam strax ovanför i stället för
strax nedanför handleden. Spår av till­
dragelsen förefinnes ännu i folkfantasien,
men brottslingen är borta och hans namn
glömt! Det är icke i Wadköping man
skaffar sig en herostratisk ryktbarhet.
Frågar man, varpå dessa balers ange­
näma soliditet beror, så vill jag först hän­
visa till stadens solida karaktär, som dock
ej här skall närmare beröras. Vidare till
den förtjänstfulla verksamhet som utveck­
las av Mammornas Råd, en förening u. p.
a., men med största befogenhet och utom­
ordentliga maktmedel. Slutligen till änke­
domprostinnan Hyltenius. Hon är snarare
en ärevördig institution än en vanlig
människa. Hon är mycket äldre än rek­
tor, men hon talar aldrig för sig själv
och sällan med andra. Det påstås att
hon i något yngre år ska ha varit prat­
sjuk. I så fall har hon väl talat ut, vad
som var att säga. Nu tiger hon. Hennes
hemlighetsfulla makt vilar på en enda
omständighet – en fruktansvärd tanke:
Man vet, att hon vet allt. Det vill säga
allt om dig och mig och de andra. Allt
vad liv, som finnes kvar i den bräckliga




varelsen, har koncentrerats i ett par vid­
underliga, klara och lysande uggleögon,
som äro i ständig verksamhet, speja till
höger, speja till vänster, skåda och ge­
nomskåda. Dessutom har hon liksom
Odin kunskapare. De äro vida flera än
gudens korpar och vi vilja för resten
icke såra någon genom att kalla dem
korpar. Hellre duvor. De sväva fram och
tillbaka genom stadens gator, återvända
till den gamla och förtälja, vad de sett
och förnummit, iakttagit och gissat sig
till. De skrika fram sina nyheter, ty dom­
prostinnan är stendöv. Hon för dem icke

vidare, hon samlar dem till en mäktig
och fruktansvärd skatt av wadköpingskt
vetande. Ingen skall någonsin få veta,
hur mycket hon vet, men alla veta att
hon vet allt.
Wadköpingsbons fina takt visar sig
bäst i det sätt, på vilket han bemöter
domprostinnan. Han visar henne ingen
fruktan! Han ger henne det mått av vörd­
nad, som tillkommer hennes rang och
höga ålder. Det är allt. När man ser den
fete köpman Biörck skrida förbi hennes
plats i balsalen, stanna, föra klackarna
samman, göra halv omvändning, sträcka
händerna utmed frackbyxornas revärer,
buga, göra ny halvomvändning och
skrida vidare, så kan det se ut som om
han hälsade på vilken domprostinna som
helst. Men om man iakttoge honom några
ögonblick före och några ögonblick efter
ceremonien, om man såge hans händers
nervösa flykt kring den feta lekamen, rät­
tande, ryckande, utslätande, kontrolle­
rande vissa detaljer, och om man såge
svettpärlorna i hans svällande nacke och
hörde hans djupa suck, när det hela var
över, då skulle man förstå, att detta

kyligt korrekta uppträdande bottnade i
en kolossal självbehärskning. Man må då
fråga sig om icke närvaron av en så for­
midabel personlighet betänkligt dämpade
glädjen vid dessa fester? På sätt och vis
jo – på sätt och vis nej. Det finns näm­
ligen ingen dygd som Wadköpingsbon
dyrkar innerligare eller med vilken han
hellre prålar än just självbehärskning.
Vidare finns det blott en glädje, som han
njuter fullt och helt – och det är just
den dämpade glädjen.
Om en iakttagare av Wadköpings
psyke inträtt i Kupans stora balsal den
10 juni kl. 8.15 e. m. hade han efter
en snabb rundblick med visshet förut­
spått, att just denna säregna, dämpade
glädje skulle slå ut i blom om en kvart
eller så. Allt var väl förberett och just
så som det brukade vara. Kring väggarna
hängde de vanliga urblekta sidenfestoner­
na. Fönstren stodo öppna och likaså den
väldiga porten, som förde rakt ut i juni­
kvällen. De rätta mammorna sutto på de
rätta platserna och kastade de rätta blic­
karna på de orätta flickorna, eller med
andra ord: de granskade grannens dött­

rar. Kavaljererna bildade en kompakt
svart massa som befann sig i livlig våg­
rörelse, ty denna massa drog på sig
handskarna. Musikanterna hade tömt den
sista halvan öl och blickade kampbe­
redda och pliktmedvetna ut över det ny­
skurade golvet. I hörnet mittemot satt
den tysta, döva domprostinnan och rörde
sakta sina mörka uggleögon från höger
till vänster och från vänster till höger.
Mittpå salsgolvet stod balens överste
marskalk, greve Ludwig von Battwhyl,
med ett kolossalt blått och gult siden­
band över bröstet. Nu höjde han handen.
Musiken spelade upp. Den svarta massan
upplöstes i sina beståndsdelar som be­
fanns vara oklanderligt klädda unga her­
rar, något upphettade av den besvär­
liga handskpådragningen. Flickorna rod­
nade lätt och upptäckte plötsligt, att en
rosett satt snett. Mammorna anlade mi­
ner som skulle antyda, att de för ögon­
blicket tänkte på någonting annat än det
de tänkte på. Mammor med särskilt dys­
tert eller syrligt utseende stoppade ett
litet extra leende i mungiporna för att
icke fördärva det arma barnets utsikter.

Och uppbjudningarna började, paren rör­
de sig runt sig själva och varandra på det
mest sirliga och förnuftsbetonade sätt.
Det hela gick som ett urverk, en Nürn­
bergerklocka med dockor, en leksak för
ett jättebarn.
Just då urverket dragits upp för att
mänskligt att döma fungera oklanderligt i
tre timmar och tre kvart, just i detta
ögonblick inträdde studenten Kock. Jag
kan icke påstå, att den lilla varelsen
företedde någon yttre likhet med den
fruktansvärde Guvernören i Don Juan.
Visserligen var hennes ansikte ganska
blekt, men hon klampade icke fram på
hans ohyfsade sätt och hon sträckte icke
utmanande fram handen till en dödskram­
ning. Snarare kan man säga att hon
smög sig in på tå. Likväl påminde effek­
ten om stora skrällen i Don Juan. Den
vackra idyllen krossades, leksaken gick
sönder, urverket stannade, musiken tyst­
nade, dockorna stodo orörliga där mu­
siken släppt dem. Som ett sista livs­
tecken från Nürnbergerklockan förnams
en viskning, ett sus:

En flicka i frack! En flicka i frack
– i frack – i frack –
Vem såg henne först? Antagligen ka­
pellmästaren. Han sparkade omkull not­
stället och satte sig. Därpå trollade han
fram en ölflaska och slog upp ett glas
(anmärkas bör att flickan var hans bästa
elev i fiolspel). Och vem såg henne där­
näst? Så gott som hela salen på en gång.
Och alla kände genast igen henne. Alla
sågo och insågo att detta var Katja
Kock. Alla sågo och insågo att hon var
klädd i frack. Sen insågo de ingenting
mer. Och hur skulle de ha kunnat gissa
sig till denna hemskt besynnerliga före­
teelses orsaker? Vad visste de om det
änglalika tålamod, varmed denna flicka
under ett årtionde sett sina klädpengar
omsättas i pojkelegans? Vad visste de
om vissa drömmar rörande studentexa­
men och studentbal, drömmar som fötts
under ett hemlighetsfullt inflytande av
ån, sjön, björkarna och allt det andra?
Ingenting. Eller visste de, hur brutal en
av Statens Järnvägar trakasserad far kan
vara? Eller förstodo de, att en högt all­
mänbildad och mogenförklarad ung kvin­

na måste rikta sin protest ej mot sagde
far – ty han är ett snille och inte
att räkna med – utan mot Samhället?
Detta fåniga samhälle, vars mångfaldiga
fördomar måste trotsas bums, grundligt
och uppseendeväckande! Nej, de kunde
ingenting begripa. Men de anade att
Nürnbergerklockans dockor ökats med en
ny figur, som representerade den Upp­
roriska Tidsandan. Där stod hon rak och
spenslig, ensam. Bakom henne den
höga, kalkvita väggen. Hon såg ut som
ett litet utropstecken på ett stort oskrivet
blad.
Ludwig von Battwhyl, balens mar­
skalk och Katjas vän, sökte under
de första förfärliga ögonblicken att
tänka så snabbt som möjligt. Ty­
värr gick det lite trögt. Ett ögon­
blick tänkte han: Om jag hugger henne
kring livet och störtar ut med henne som
en blixt, så tror kanske folk att de sett i
syne? Omöjligt! Flickan i frack skred
redan stilla och beskedligt fram till ka­
pellmästaren och yttrade högt och tyd­
ligt: Låt inte mig störa, snälla herr Blom!
Upp flög kapellmästaren, svängde sin

stråke. Urverket kom åter i gång. Man
andades ut. Man fick tid att tänka. Lud­
wig sa till sin dam: Hon är överan­
strängd. Hon har måst plugga för mycket
med mig. Det har knäckt henne.
Under denna dans, som på marskal­
kens begäran togs da capo, bildades all­
männa opinionen. Mammornas Råd utfär­
dade förhållningsregler, vilkas hemlighets­
fulla spridning är oförståelig för var och
en, som ej känner Wadköpings andliga
rundradio. Ordern löd: Vi låtsas icke se
henne. Ingen flicka får närma sig henne.
Tilltalar hon en flicka, svare denna:
Katja, jag kan icke tala med dig, jag
skäms å dina vägnar. Tilltalar hon kaval­
jer, drage sig denne med en tyst bug­
ning tillbaka. Bjuder kavaljer upp Katja,
vägre sedan varje anständig flicka att
dansa med honom. Andra åtgärder vid­
tagas ej förrän domprostinnan yttrat sin
åsikt.
Dessa order följdes till punkt och
pricka av alla med två undantag. Var­
helst flickan i frack skred fram utmed
väggen skingrades panelhönsen sakta
men säkert och hon stod där åter som

ett ensamt utropstecken på ett oskrivet
blad. Men när dansen var slut gick Lud­
wig fram till henne: Kära barn, sa han,
olyckan är skedd och kan blott begråtas.
Men du bör i alla fall gå hem. Ingen
mer än jag vågar dansa med dig och
som marskalk kan jag blott dansa en
högst två gånger med samma dam. Jag är
rädd att du får lite tråkigt. Emellertid
ska vi bräcka brackorna ett slag och ta
oss ett varv eller två.
Den behjärtade ynglingen förde henne
i dansen. Han såg henne med en sorg­
modig blick in i ögonen och sa: Katja,
låt oss i morgon gå till prästen och ta
ut lysning. Sen kan vi fara till Kongo
och bli missionärer. Kanske skall ryktet
om denna afton aldrig nå Kongoflodens
källor och även om så bleve fallet, kan
de stackars kannibalerna inte göra värre
än äta upp oss. Men vad som kan ske,
om du stannar i Wadköping, det kommer
mig att fasa. De dansade och den bleka
flickan fick så småningom ett dröm­
mande, svärmiskt uttryck. Hon sa: Jag
lovar att gå godvilligt efter supén. Men
den vill jag vara med om, för jag tänker

ta mig en sup. Jag tål inte sprit, så jag
ska försöka hälla den under bordet. Sen
ska jag ta upp en väldigt tjock cigarr,
som jag har i fickan och gå fram till
rektorn och be om eld. Sen ska jag gå
till domprostinnan och tacka för en spral­
lig kväll. Och sen går jag hem och ger
stackars Curry fracken. Ty rätt ska vara
rätt. Halva balen ska jag ha fracken
och halva balen ska han ha den. Men om
du tror, att jag är rädd, så tar du fel.
Vänta får du se! Det här är bara en
futtig början. – Det tror jag fullkom­
ligt, suckade Ludwig, tillade: Vid fall av
vansinne är det alltid förståndet som
lider mest.
Under det att paret sakta dansade av
och an, alltid omgivet av ett stort tom­
rum, men i övrigt som om det varit det
vanligaste par i världen, fortsatte mam­
morna sin tysta rådplägning. Att unge
greven bjudit upp flickan i frack, förvå­
nade ingen, som granskat och bedömt
hans karaktär. (Och vilken mamma hade
icke gjort det.) Men häpnadsväckande
var däremot domprostinnans beteende.
Hon betedde sig inte alls! Hennes ansikte

var uttryckslöst och hennes tunga stum.
Hade den allseende för en gångs skull
blundat? Var den allvetande den enda,
som icke visste något? Överstinnan Ede­
blad sändes att varsko henne. Det var
en kinkig sak – hon måste ju bokstav­
ligen skrika ut skandalen och den besked­
liga människan ville icke skrika ut den.
Hon försökte göra sig förstådd med blink­
ningar och grimaser. Domprostinnan sa:
Kära vän, nu har du dina spasmer igen.
– Överstinnan förde munnen till hörluren
och skrek: Har tant inte sett humhum?
Humhum var överstens uttryck för all­
ting, som var så obehagligt att det ej
borde nämnas vid namn. Men domprost­
innan kände icke överstens finkänsliga
språkbruk. Överstinnan lät alla hänsyn
falla och ropade: Har tant inte sett
Katja? – Att va? sa domprostinnan och
överstinnan drog sig tillbaka.
Ånyo hände någonting oerhört. Flickan
i frack gick till anfall! Knappt var dansen
slut förrän hon skred tvärsöver det tom­
ma golvet fram till Eva Biörck, spände
blicken i henne och yttrade med sin
vitt ljudande patetiska altstämma: Är du

så gränslöst feg, att du inte törs kännas
vid mig? – O! sa flickan och sjönk
samman som en trasig gummidocka. Men
i nästa ögonblick stod den fete köpman­
nen vid sin dotters sida, bugade korrekt
och yttrade: Min dotter talar ej med
främmande herrar. Var god och lämna
henne i fred! – Det var en snilleblixt!
Denna flicka hade ställt sig utom all ära
och redlighet. Hon hade klätt sig som
man och borde ej behandlas som dam.
Man skulle gå med på det dåliga skämtet,
ty det var just att dräpa henne. Redan
frågade man sig om icke denne okände
och oförskämde herre borde kastas ut.
Den rävröde advokaten Björner steg fram
till flickan i frack och bad att få presen­
tera sig. Hon svarade högt och tydligt:
Er känner jag nog. Det är ni som brukar
förlora min stackars pappas patentmål.
Kanske är det er skuld att jag måste
dela frack med min bror! – Musik!
Musik! ropade balens överste marskalk.
Dansen började på nytt.
Då reste sig domprostinnan. Äntligen!
De dansande låtsades dansa men för­
blevo vart par på sin plats. Musiken fort­

satte att spela men spelade ohyggligt
falskt. Domprostinnans ansikte var fort­
farande uttryckslöst. Ingen kunde ana
hennes avsikter, men hon skred långsamt
mot Katja som åter stod vid en vit vägg
och liknade ett stackars vilsekommet ut­
ropstecken. Vad hände nu? Vilken plöts­
lig mystisk skräck föddes i den modiga
flickans själ? Kanske tänkte hon: Nu
kommer den där rysliga gumman och ger
mig en örfil. Vilken skam! Jag kan inte
slå igen, eftersom hon är gammal. Och
jag kan inte säga henne något, eftersom
hon är döv. Jag kan möjligen räcka ut
tungan, men det ser så fånigt ut. – Möj­
ligen resonerade hon så, möjligen reso­
nerade hon icke alls. Kanske greps hon
helt enkelt av den vanliga wadköpings­
skräcken för änkedomprostinnan. Hur
som helst så lämnade hon sin plats och
begav sig in bland paren, som stodo och
stampade vart och ett på sin plätt. Hon
försökte se högst ogenerad ut. Hon la hän­
derna på ryggen, hon formade läpparna
till en vissling – men dessa läppar
skälvde betänkligt. Domprostinnan vände
och styrde ånyo stegen mot sitt offer.

Hon gjorde sig ingen brådska, hon lik­
nade ödet, hon tycktes veta att hon var
oundgåelig. Hon ropade inte Katja vid
namn, hon bara följde henne. Flickan i
frack vände åter helt om på ett pojk­
aktigt slängigt sätt, som skulle vittna om
det ljusa och lugna tillståndet i hennes
själ. Även domprostinnan vände, lugnt
och segt strävade hon mot sitt mål. Spän­
ningen var oerhörd.
Så oerhörd att Ludwig ej längre kunde
styra sig. Han släppte sin dam, han
glömde sin övermarskalkliga värdighet
och alla en studentbals regler och för­
ordningar, han störtade fram till flickan i
frack och i det han ropade: Korsijisse
namn, flicka, en dans till och sen aldrig
mer! – grep han henne kring livet och
började en dans född av ögonblickets
ingivelse, en livlig dans, en hurtig dans,
en dans som förde dem rakt ut i juni­
kvällen. Den väldiga granittrappan
glänste milt och vemodigt i skymningen,
aftonvinden var mild och vemodig, par­
kens lindar susade milt och vemodigt,
det hela var milt och vemodigt. Flickan
i frack började gråta och sen hon väl bör­

jat gjorde hon sin sak grundligt. Hon
stödde sin fuktiga kind mot kavaljerens
bröst och snyftade våldsamt. Ludwig
tänkte: Här går en prima frackskjorta
förlorad, men det må vara hänt bara jag
kunde finna ett tröstens ord i detta mör­
ker! – Men han fann ingenting. Skan­
dalen var ohjälplig. Och flickan snyf­
tade och huttrade och sa: Lu-hudwig –
du begri-griper väl att jag inte är rä-
hädd? Kan man sä-häga att jag blev
uhutkastad?
Unge greven ryckte till. Hennes fråga
hade kastat ett nytt och ännu ohygg­
ligare ljus över saken. Hade icke han,
överste marskalken, halvt med våld fört
henne ut ur salen? Och kan man tänka
sig något mer gediget skymfligt för en
flicka än att bli utvisad från en bal?
Korsijisse namn! mumlade han. Vad har
jag gjort? Och han utbrast: Katja! Mod
och uthållighet! Det finns ingen annan
räddning. Du måste gå in igen! – Men
Katja snyftade: Jag töhörs inte! Hon
kommer att ge mig en örfil och hellre dör
jag! – Ludwig sa: Jag ska dansa med
dig i ett sträck, så att hon inte hinner

klatscha till. Folk får inte säga att jag
kört ut dig, för det skulle jag inte över­
leva! – Flickan gjorde sig lös, hon stam­
pade som en fåle i sanden och utbrast:
Du tänker bara på dig själv! Du bryr
dig inte ett smack om mig! – Varpå
unge greven förtrytsamt genmälde: Kan­
ske jag inte bryr mig mer om dig än
om någon annan jänta, va? Kanske du
inte vet det, va? – Varpå flickan:
Kanske det inte var du som sa, att jag
är smaklös och ful? – Varpå greven:
Kanske det inte var du som sa, att jag
var dum? – Varpå flickan: Kanske du
inte är dum? Kan du hitta på en enda
utväg, sen du väl satt mig i klister?
– Varpå greven utbrast: Helgon! Jag är
en idiot! Här kommer rektor!
Rektor hade tillbragt tiden med att
tänka. Redan på ett tidigt stadium av
denna verksamhet fick han klart för sig,
att den märkvärdige studenten var Katja
och att Katja var Kockens flicka och inte
hans pojke. Vidare fastslog han såsom
högst sannolikt ehuru ej tillfyllest ut­
rett och bevisat, att sagda Katja begått
en större eller mindre dumhet. När han

hunnit så långt, fylldes hans bröst av en
stilla glädje och han sa till sig själv:
Här har jag suttit och gruvat mig över
ålderdomens skröplighet och avtagande
själsstyrka. Jag har klagat dumt. Det är
ungdomen som är skröplig och svag. –
Sedan han fastslagit detta beslöt han
undersöka och förklara, varför flickan
uppträdde i frack. Innan han tog itu med
själva problemet måste han dock göra
en utredning av klädedräktens allmänna
betydelse för mänskligheten nu och i
forna tider. Vidare måste han anställa en
om ock flyktig jämförelse mellan euro­
peisk klädedräkt och asiatisk enkanner­
ligen japansk. Han måste göra en av­
stickare till vissa av Söderhavsöarna och
han måste genomtänka en del fakta rö­
rande vissa utdöda indianstammars egen­
domliga kultur. Hans hjärna arbetade
snabbt och målmedvetet och redan efter
tre kvart kunde han såsom ett preliminärt
resultat av undersökningen fastslå, att
skillnaden mellan mannens och kvinnans
kläder äger en viss och ej ringa bety­
delse. Nöjd med detta resultat beslöt han

att på ort och ställe inhämta nödiga
upplysningar rörande problemet Katja.
Dessa upplysningar fick han redan in­
nan han hunnit uppför trappan. Unge
greven kom störtande emot honom fläm­
tande och bedjande: Snälla! Goda! Be­
skedliga! Rektor! Här är en tös, som
råkat i klister. Vad ska vi göra? Och han
berättade brådskande allt eller nästan
allt. Då lyfte rektor blicken mot afton­
himlen och viskade: O Cicero, Cicero,
jag tar tillbaka vad jag för en stund
sedan yttrade om ålderdomen. Den har
sina företräden och stora behag! – Och
han trädde fram till flickan i frack, som
alltjämt huttrade av gråt och hjärtats
förkrosselse, lade handen på hennes
skuldra och yttrade:
Unga vän, jag ogillar ditt uppförande.
Vore du en skolans lärjunge, skulle jag
nödgas strängt straffa dig. Lyckligtvis
är du endast en ung dam, som råkat
i en tråkig situation, och jag är ej nog
skröplig att vägra en dam mitt beskydd.
Alltså frågar jag mig: kan jag göra något
för dig? Jag tvekar icke att svara: Det
kan jag.

Under det att allt detta hände ute på
terrassen, hade man i salen börjat åter­
vinna sitt lugn. Dansen hade dansats
till slut utan rubbningar. Domprostinnan
hade stilla och med ett lika uttryckslöst
ansikte som förut återvänt från sin straff­
expedition. En stilla frid, en dämpad
glädje började fylla alla sinnen. Visser­
ligen hade en skandal inträffat men dock
på sätt och vis avvärjts tack vare samt­
ligas eniga, fasta och värdiga uppträ­
dande. En dylik skandal saknar ej sin
goda betydelse – den kan förliknas vid
en fingerad eldsvåda med ty åtföljande
sprutmönstring. Samhället visar, att det
är på sin vakt. För en gångs skull vann
själve Ludwig Mammornas gillande. Han
hade handlat snabbt och fint. En fråga
av vikt återstod emellertid att besvara:
hade flickan i frack blivit utkastad, ut­
visad eller ombedd att lämna balen? Man
bestämde sig för det sistnämnda såsom
varande mest belevat och dock talande!
Vad flickan beträffar så skulle hennes
vidare öden (i Wadköping) bestämmas
av Mammornas Råd på många och långa
sammanträden. Tillsvidare nöjde man sig




med att hon oskadliggjorts och balen räd­
dats. En av marskalkarna gick fram till
musiken för att beställa en ny dans.
Samtidigt utbrast överstinnan: Dom­
prostinnan! Hjälp domprostinnan! – Den
gamla damen hade plötsligt rest sig men
åter fallit tillbaka i stolen. Hennes förut
uttryckslösa ansikte återspeglade en våld­
sam sinnesrörelse. Hon lyfte handen med
hörluren och pekade mot dörren.
Det var rektor, balens beskyddare, som
äntligen infann sig. Hans hållning och
gång präglades av den vanliga lugna
värdigheten. Vänstra armen höll han som

övligt vid högtidliga tilldragelser på ryg­
gen. På hans högra arm låg en liten
vitbehandskad hand och vid hans sida
gick flickan i frack. Bakom det egen­
domliga paret framskred balens överste
marskalk, huvudet högburet, nästan
sturskt till väders. Han klappade i hän­
derna och ropade: Musik!







III.

Vad är en rektor?
Han är en man, som offrar större
delen av sitt liv i ungdomens tjänst.
Som oftast hänger hans hjärta fast vid
en eller annan vetenskap, men han har
avstått från att skära vetenskapens äro­
fulla lager för att – symboliskt talat –
odla den nyttiga rottingen. Den stränge
fadern ser i sin sons snedsprång någon­
ting oerhört, någonting enastående i den
civiliserade skolungdomens historia.
Skrämd och förbluffad blickar han ned i
en avgrund av sonlig odygd. Rektor låter
sig icke lika lätt förbluffas. Tvenne äro
hans kardinaldygder: ett strängt omutligt
allvar i blicken och ett ungdomligt skratt i
hjärtat. Kanske ger han den stränge fa­
dern rätt, ty faderlig vrede har sin peda­
gogiska uppgift att fylla. Men i sitt stilla
sinne tänker han: Ack vore detta nå­
gonting oerhört och enastående, då skulle
jag och mina kolleger njuta en ganska

fredlig och bekymmerslös tillvaro. Vilket
dock icke är fallet.
Åt rektor har Mammornas Råd rest ett
tempel, som skulle kunna kallas De Bed­
jande Suckarnas Tempel. Kulten i detta
tempel är rent hednisk och grundar sig
på en urgammal övertro: rektor är alls­
mäktig. Genom en enkel viljeakt kan han
på ett ögonblick förvandla den fullfjäd­
rade C-pojken till en sederen och kun­
skapsmättad A-yngling. En sådan allmakt
måste dyrkas men även nagelfaras och
rektors öron äro alltid heta. Ty mam­
mor sakna sällan mål i mun. Men ställ
en av dem eller två eller dussinet fullt
öga mot öga med den mäktige – hur
lena bliva icke deras tungor, hur blida
deras blickar, hur kvinnligt behagfullt
deras väsen. Må vara att en mor, vars
son fått sänkt uppförande bara därför
att han råkat slå ut ett bläckhorn över
en viss obehaglig sida i anmärknings­
boken – må vara att hon far ut i vreda
ord i stället för att bedjande sucka. Be­
tyder ingenting. Då nästa termin lider
mot sitt slut, skall hennes mjuka kvinn­
lighet åter komma till sin rätt och hennes

vackraste leenden och varmaste hand­
tryckningar ska icke ägnas någon annan
än skolans rektor.
Om nu en man av denna formidabla
betydelse träder in i en balsal förande
vid armen en flicka i frack, en flicka,
som nyss blivit skymfligen uttittad,
måste mången hjärna upphöra att arbeta
eller åtminstone råka i ett otillfredsstäl­
lande kaotiskt tillstånd. Fast rotade före­
ställningar vackla. Den närmaste omgiv­
ningen svepes i ett visst töcken. Man gör
sig den plågsamma och stundom svår­
besvarade frågan: Är det jag som är
galen eller du? Så skedde. Balsalens heta
luft fylldes av viskade, vilsna frågor.
Obekymrad om detta spörjande sus skred
rektor fram till domprostinnan Hyltenius
som, assisterad av överstinnan Edeblad,
var fullt beredd att upptaga striden. Och
rektor sa:
Se här, min kära domprostinna, en
liten flicka, som gärna vill niga för sin
vördade tante!
Katja kunde icke niga, därtill voro Cur­
rys benkläder för snäva. Men hon rös
och denna rysning var utan tvivel en

vördnadsbetygelse. Domprostinnan lyfte
sin lornjett, betraktade under en lång
tyst minut företeelsen och yttrade:
Försåvitt jag kan se, är det en pojke.
Visserligen göra kläderna mannen,
medgav rektor. Men sannerligen om de
göra kvinnan. Det täcka könets behag
tar ut sin rätt i alla dräkter.
Även de oanständiga? insköt dom­
prostinnan.
Rektor lät blicken glida ut över salens
kvinnliga fägring, fäste den slutligen vid
den stackars överstinnans blottade skuld­
ror, svarade:
Jag delar domprostinnans åsikt. Det
moderna decolletaget börjar bli osmak­
ligt. Men vad vår kära Katjas dräkt be­
träffar, så kan man sannerligen ej be­
gära någonting mera höghalsat och lång­
ärmat.
Han hade rätt. Currys stärkkrage kitt­
lade flickans örsnibbar och frackärmarna
voro en dryg centimeter för långa. För
resten var det just denna lilla löjlighet,
som gjorde susen. Hade dräkten varit
korrekt, skulle tösen varit söt. Löjlig­
heten gjorde henne rörande och oemot­

ståndlig. Rektor konstaterade faktum och
hans gamla pedagogsjäl fick plötsligt
vingar. Det oemotståndliga verkar be­
vingande.
Sägande: Håll nu din snälla tante säll­
skap under pausen, jag måste hälsa på
vänner och bekanta – placerade han
Katja bredvid domprostinnan och började
en rundvandring genom salen. Som fes­
tens beskyddare hade han skyldighet att
hälsa honoratiores. Han begagnade sig
av denna skyldighet till att göra en stor­
artad propaganda för flickan i frack.
Dock mera för flickan än för fracken.
Hans eget ideal i fråga om kvinnodräkt
var en vid, fotsid kjortel, baktill uppbu­
ren av tornyr, korsettliv, puffärmar, stelt
halskrås och långt handfräs. En flicka i
denna fantastiska kostym hade en gång
i tiden givit honom hans första korg och
det är dylika bitterljuva ungdomsminnen
som bestämma vår smak. Han talade icke
för fracken, han talade för ungdomens
oförytterliga rätt att begå dumheter. Nota
bene – inom vissa gränser. Han talade
också för någonting annat. Hans jordiska
varelse såg redan slutet på en bana,




som då den bäst varit, varit möda och
bekymmer. Och plötsligt slog den tan­
ken honom: Hur många av dessa be­
kymmer hade varit värda sin plåga? Hur
många hade icke skapats av ett tungt
och trögt sinnes oförmåga att bära det
lätta lätt, att smidigt skänka det små­
aktiga dess rätta mått? Hans tal var
muntert men bittert tillika, en sentima
klagan över förspillda timmar, dagar, år.
Så skola vi alla en gång klaga. Så skola
vi alla en gång föra det ungdomliga lätt­
sinnets talan. Nota bene – lättsinne
inom vissa gränser.

För resten liknade han ingalunda nå­
gon Job, där han skred fram i den ståt­
liga salen. Hans kvartsekelgamla frack
vittnade om kärleksfull och sakkunnig
vård, hans skjortbröst var oklanderligt,
hans skägg tvättat och finkammat ehuru
mot slutet något smutsigt, ty dosan till­
greps flitigt. Ögonen under brynens rim­
frostfransar glittrade som bergkristaller
och på de gråbleka kinderna blommade
små rosor, som Bellman kunde ha ägnat
en epistel. Och hurudant blev resultatet
av denna glada propaganda? Storartat!
Endast rektor kunde lyckas i ett så djärvt
företag. Kring hans hjässa svävade en
gloria, bildad av sede- och kunskaps­
betygens höga symboler: det serafiska
A, det lysande AB, det trevliga BA, det
trygga B, det otrygga B-minus, det hot­
fulla BC, det tragiska C och det dödande
D! Vem skulle vara omdömesgill om icke
den, som utdelat tusen sinom tusen be­
tyg? Härtill kom en annan omständighet
som krossade motståndet från domprost­
innans trognaste falang – hans ovana
att tänka högt. Svagheten blev styrka.
Vad som ej kan sägas kan tänkas högt.

Då propagandan för flickan i frack mötte
surt och segt motstånd, upphörde rektor
att konversera men fortsatte att tänka.
Inte så sur, min nådiga! Jag minns en tid,
då en viss ung näbbgädda väckte pin­
samt uppseende – – Hur hemskt! Hans
wadköpingska vetande var visserligen ej
lika omfattande som domprostinnans.
Men under det att domprostinnans kun­
skaper voro att förlikna vid arkivhand­
lingar, som uppsökas endast av forska­
ren, voro rektors lika lättillgängliga som
böckerna i ett lånbibliotek.
Så smittades då några av den vörd­
nadsvärde gubbens glada humör, under
det att andra skrämdes av hans lös­
mynthet. Under den 15 minuter långa
pausen krossades och förvandlades den
allmänna opinionen, som nyss krävt
Katja Kocks utvisande. Stämningen blev
med ens lätt och frimodig. En auktori­
tet hade fällt dom i ett kvistigt spörs­
mål: ansvaret var hans och man behövde
icke längre grubbla över spetsfundig­
heter. Till på köpet fick man vara glad
och vänlig mot varje kristen själ och
även mot den lilla hedningen i frack.

Rektor firade en triumf. Tusan till krut­
gubbe! Så gammal och ändå så munter
och förnuftig! Uppmuntrad av denna
glada sympati lämnade rektor de äldres
sida och vandrade, icke utan en viss
dansrytm i stegen, fram mot en flock
av årets abiturienter. Kamratkänslan
hade samlat dessa ungdomar i en vrå av
salen, där de med oro avvaktade händel­
sernas utveckling. Nu vinkade rektor åt
dem och ropade: Nå, kära gossar, jag
hoppas att ni dansar flitigt med er käcka
lilla kamrat, Katja Kock? En sprittning
gick genom flocken. Man tyckte sig se,
att några av dessa ynglingar gjorde in­
stinktiva rörelser, som om de tänkt kasta
av sig rockarna. Kanske föresvävade dem
tanken på en idrottstävlan, ett 100-me­
terslopp eller dylikt. Och balens mar­
skalk, Ludwig Battwhyl, gjorde en åtbörd
som om han svängt startflaggan, ropade:
Musik!
I salens motsatta vrå sutto sida vid
sida Katja och domprostinnan, svalan
och ugglan. Och svalan sneglade på ugg­
lan, tänkte: När hugger ditt näbb, var
har du dina klor? Söta snälla hugg snart,

ty att vänta är pinsamt! Men ugglan satt
så orörlig som endast en uggla kan sitta,
stirrade framför sig med tomma ögon.
Och nu framstörtade den tävlande yng­
lingaflocken, sedigt visserligen men med
kläm. Överstinnan ropade: Gossar, gos­
sar! Trängs inte! Tänk på domprostin­
nan! Ingen tänkte på domprostinnan. Ål­
derdomen hade besegrat ålderdomen och
ungdomen lekte befriad. Ett dussin yng­
lingar tiggde om dansen. Mycket att välja
på och likväl intet val! Den förste fick
bli den bäste och den näste därnäst.
Flickan i frack trådde dansen.
Rektor hade segrat. Men när en klok
gammal man slagit sin fiende, förnimmer
han ögonblicket efter triumfen en viss
ängslan och ett starkt behov att söka för­
soning. Rektor lotsade sig fram mellan
de dansande paren och slog sig varligt
ned på Katjas plats bredvid domprostin­
nan. Han sneglade på henne alldeles som
nyss Katja och i själva verket med lika
mycken bävan som hon. Domprostinnan
förblev i sin fasliga orörlighet. Då lade
han sin hand på hennes arm och yttrade:

Högtärade vän, tillåt mig att förklara
mitt handlingssätt. Vi äro båda till de
höga åren komna, icke sant? Ha vi då
icke rättighet att förlåta ungdomen en
och annan liten dumhet? Vi ha icke
längre någonting att giva, men ännu kun­
na vi tillgiva. Snart kunna vi icke ens
det.
Då knäppte och klippte ugglan med
näbbet, svarade:
Rektorn kommer att ångra sig. Var
viss!
Och segraren sjönk samman, stödde
sitt tunga huvud i handen. Han kom
plötsligt att erinra sig en person, vars
makt var oomtvistlig och orubblig. Denna
person var hans hushållerska. Vidare
mindes han att domprostinnans hushål­
lerska och hans voro hjärtevänner och
söta-du-systrar samt att de så att säga
drucko kaffe ur samma panna. Han var
i domprostinnans våld. Och han erin­
rade sig dystra tider, då – på förekom­
men anledning – vissa enkla älsklings­
rätter under månader varit bannlysta
från hans bord. Han mindes andra tider,
då – också på förekommen anledning –

madrassens egendomliga och pinsamma
knölighet natt efter natt jagat sömnen
från hans läger och obarmhärtigt plågat
de gamla lemmarna. Korteligen: en rik
erfarenhet sa honom, att varje man har
sin överman och att han, rektor, denna
afton visat prov på en vida större djärv­
het än han själv anat. Än en gång lyfte
han huvudet och yttrade med stoikerns
lugn:
Högtärade vän, vad än vi människor
göra eller låta – ånger förblir vår halva
arvedel.
Så avslöt rektor för sin del festen och
striden, stödde åter pannan i handen.
Undergiven Ödet, som uppträder i så
många förklädnader och som ej sällan
ikläder sig en hushållerskas gestalt.
Vad åter balen beträffar, förflöt den i
ett crescendo, som skulle ha gjort mera
sansade personer betänksamma, om icke
domprostinnan och rektor genom sin
tysta närvaro givit sanktion. Och denna
nöjets och njutningens virvel kretsade
i ständigt stegrad takt kring flickan i
frack. Nu är det så, att i Wadköping
brukar varje bal ha fyra à fem, vid

större tillfällen tio à tolv »drottningar».
Denna skenbara oformlighet är i själva
verket utslag av en djup visdom, ty av­
und är ett ettrigt gift, men dess elaka
verkningar avtaga i den mån giftet kan
fördelas på så många föremål som möj­
ligt. I kväll glömdes försiktighetsåtgär­
den. Katja var ensam drottning, ensam
åtrådd, omsvärmad, hyllad. Och likväl
ingen avund! Inte ett spår! En drottning
i frack kan nämligen ej betraktas som
en verklig drottning. Hon är helt enkelt
symbolen för det obekymrade nöjet, det
galna upptåget, den ljuvligt tanklösa
festen, den dionysiska yran – tillförne
främmande för Wadköping. Så trängdes
de kring henne, gossar och flickor, gamla
och unga, knuffades, skrattade, skreko,
sleto henne ur famn i famn. (Varunder
hennes enda tanke var: Gode Gud låt
fracken hålla! Den känns så konstig i
ryggen.) Blott Ludwig von Battwhyl, ba­
lens marskalk, höll sig på avstånd, sedan
han dansat de reglementsenliga tvenne
varv, som marskalken har att ägna varje
dansante dame. Visserligen vilade en
revolutionär anda över balen, men det

finns ju några lagar, som överleva revo­
lutioner. Då värdshusvärden kallat till
supé, slog han sig emellertid ned vid
den flämtande Katjas sida i redlig av­
sikt att verka avkylande på jäntan. Ack,
det behövdes icke! En kallare själ har
aldrig rymts i en hetare kropp. Katja
ville gå hem, baldrottningen önskade ab­
dikera! Hennes program var uttömt eller
rättare sagt överkorsat. Vad skulle hon
göra med dessa Wadköpingsbor, som väl
voro upphetsade men ingalunda uppska­
kade? Vad skulle det nu tjäna till att
med manlig uppsyn taga snapsen och
säga: a-a-a-ah? Vem skulle taga anstöt
av det? Ingen! Eller kunde hon snoppa
en förfärligt tjock cigarr som hon hade
i fickan och be rektor att få »kyssa hans
flamma»? Ingen skulle ha fäst sig vid
en sådan småsak. Rektors beskydd hade
förfuskat hela hennes stort anlagda de­
monstrationspolitik. Hon kände sig stu­
kad. Hon sa till Ludwig: Nu går jag
hem och ger Curry fracken. Det här
blev bara pannkaka. – I detsamma tvär­
tystnade det festliga sorlet. Denna plöts­
liga, skrämda och skrämmande tystnad

vittnar om att det wadköpingska sam­
vetet endast lindrigt bedövats av den
dionysiska yran. Carl-Axel Kock hade
trätt in i salen – en ryktbar man, ett
snille. Likväl var det ej snillet som hyl­
lades med denna vördsamma tystnad.
Ej snillet men fadern.
Hur förklara hans ankomst? Den ma­
teriella förklaringen är enkel nog – men
den psykiska? Vid halvåttatiden hade
Curry anmält att hans frack saknades,
vartill fadern genmält: Kan du inte hålla
reda på dina kläder, så är det för mycket
begärt att jag skall kunna det. Curry gick
nu in i sitt rum, la sig på soffan, tände
en cigarrett och stirrade i taket, fast be­
sluten att genom ett intensivt tänkande
uppspåra plagget. Bristande logisk skol­
ning – han hade troget skolkat från
dessa lektioner – gjorde uppgiften jäm­
förelsevis lätt. Två ting saknades, fracken
och Katja. Alltså hade den senare tagit
den förra. Motivet? Hämnd därför att
han men icke hon skulle få gå på balen?
Uteslutet, ty jäntan var icke småaktig.
Stampen? Uteslutet, ty hon var renhårig.
Alltså hade hon tagit på sig fracken –

en teori som styrktes genom frånvaron
av en frackskjorta och stärkkrage. Kom­
men så långt i sitt ologiska men snabba
och träffsäkra tänkande, störtade Curry
upp, röck till sig mössan, letade i en
kvart efter sin käpp (han var nybakad
student och skulle hellre visat sig på
gatorna utan skor än utan käpp), ilade
genom Wadköpings kvällstilla gator, stor­
made himlatrappan och smög sig fram
till ett av balsalens fönster. Han kom i
festens tidigare skede, då Katja blek men
fräck vankade kring bland de dansande,
föremål för ett stillsamt men kusligt för­
akt.
Brodershjärtat har en egendomlig, hård
struktur. En far kan ha överseende, en
älskare kan förlåta, brodern är och för­
blir oblidkelig. Uppför sig jäntan opas­
sande, fälls domen snabbt och oåter­
kalleligt. Currys vrede var helig; den
gällde skandalen, ej frackrovet. Vad
skulle han göra? Trots den sjudande
harmen tvekade han. Förhållandet mel­
lan bror och syster bestämmes av vissa
sociala lagar, som stiftas i barnkam­
maren, och barnkammarens högsta se­

debud lyder: Du skall icke skvallra.
Kloka föräldrar respektera dess helgd,
dåraktiga söka förringa den genom så­
dana påhitt som: Du skall tala om allting
för mamma. Curry hade ingen mor, men
han hade en far. Kämpande med sig
själv återvände han i sakta mak till hem­
met, trädde in i faderns rum, vred och
likväl obeslutsam. Åsynen av den snill­
rike mannen, som iförd nattrock och toff­
lor njöt en stilla sommaraftons frid, allt
under det att hans dotter skandaliserade
familjen, stegrade Currys vrede till grym­
het. Han förberedde icke slaget, han ut­
delade det på fläcken, han sa: Pappa,
här sitter du! Men Katja är på balen!
– Gott och väl det, mumlade fadern
sömnigt, varför skulle hon inte roa sig?
– Curry sa: I – min – frack!
Naturligtvis verkade slaget, naturligt­
vis gjorde den snillrika hjärnan en volt,
naturligtvis fick fadershjärtat en chock.
Men det hela var överstökat på ett ögon­
blick. Herr Kock reste sig, drog av natt­
rocken och yttrade: Vad du säger! Nåväl.
Detta är en affär mellan dig och Katja.
Jag anhåller att ej bli inblandad. Jag

har annat att tänka på. – Det är en
egenhet hos snillen att de ogärna be­
fatta sig med andras dumheter. Troligen
ha de nog av sina egna. Ställer man
snillet till ansvar för en familjemedlems
snedsprång, riktar han plötsligt blicken
på sin Högre Uppgift, klär av sig och går
till sängs. Så skedde här: fader Kock
kröp till kojs. Den förbittrade sonen ut­
brast patetiskt: Pappa, du går och lägger
dig! Och i morgon är vi en visa för alla
människor i den här stan! – Fader Kock
svarade: Låt dem sjunga! – vände sig
mot väggen och låtsades snarka.
Då ringde förstuklockan. Curry öpp­
nade. En flämtande kvinna sjönk ned
på stolen vid dörren och till hälften ro­
pade, till hälften snyftade fram: Var är
Carl-Axel? Å, himmel så hemskt! –
Kvinnan var ingen annan än överstinnan
Edeblad. Om henne kan man endast säga
att hennes hjärta var bättre än hennes
förstånd. Vill man vara fullt rättvis, bör
man kanske säga: otroligt mycket bättre.
Till henne yttrade nu Curry med den
kyliga behärskning, som utmärker en viss
blandning av vrede och förakt: Tante




Amelie! Pappa vet allt. Och han har
gått och lagt sig. – Nej, tänk så
förståndigt! utbrast överstinnan förtjust,
ja, jag har alltid sagt åt min man att
han sitter uppe för länge. – Tante! av­
bröt Curry. Tag detta papper och skriv
på det att pappa genast måste hämta
Katja.
Överstinnan skrev: Käre Carl-Axel!
Förlåt så förfärligt mycket att jag stör
dig! Det är sannerligen inte mitt fel, att
jag kommer på en så opassande tid! Om

du vill undvika fullständig skandal måste
du genast hämta stackars Katja! Det är
så gräsligt förfärligt! Jag tror att alla
människor blivit tokiga! Domprostinnan
har givit mig uttryckliga order att under­
rätta dig om allt!! O, Carl-Axel, när
vi båda voro unga. Jag tror till och med
att de kyssa henne!! Men säg inte att
jag sagt det för jag vet ingenting med
bestämdhet! Carl-Axel, förlåt mig! Kan
du förlåta mig??? Du vet att jag menar
väl med Katja. Hon är ju så söt och
snäll!!! Kan du förlåta mig? Jo, jag vet
hur orätt jag handlar som väcker dig!
Du som tänker så mycket! Förlåt din
tillgivna stackars vän Amelie! Förlåt
plumpen men Curry knuffar mig!
Hade Curry icke oavlåtligen knuffat
henne i ryggen och manat till en knap­
pare och sakligare avfattning, skulle bre­
vet sannolikt blivit åttasidigt. Som det nu
var, gjorde det önskad verkan. Om dom­
prostinnan hade samma magiska makt
över Carl-Axel Kock som över vanliga
dödliga må betvivlas. Snarare var det
väl så, att fadern till sist segrade över
snillet. Han begav sig till Kupan.

Besinnar man, vad det vill säga att
nödgas klä på sig fem minuter efter det
man klätt av sig, vandra genom en hel stad,
klättra uppför sjuttiotvå trappsteg och
träda in bland glammande människor för
att hämta en dotter som behagar skan­
dalisera ett ryktbart namn, så skall man
kanske förstå vad nu hände. Knappt
hade fadern upptäckt dottern vid det
festliga bordet, förrän han höjde han­
den, pekade på henne och ropade med
stentorsstämma: Stig upp! Ögonblickli­
gen! Följ mig! Genast! – Och då Katja
med gråtfylld alt började ett: Pa-pa –
slungade han mot henne tre dundrande
ord:
Tig! Kom! Följ!
Det är snillets sätt att undvika öppen
skandal.
Katja lydde. I sanning var det icke en
ömklig syn att se denne store, store far
marschera åstad med tunga steg följd av
sin lilla, lilla dotter, otroligt liten i den
skrynkliga fracken, med huvudet ned­
draget i den höga stärkkragen och med
händerna gömda i de alltför långa är­
marna. Bestörta, stumma, storögda be­

traktade balens gäster sin lilla drottning
i frack, sågo henne försvinna i sommar­
nattens skymning.
Intet tvivel, Katja var stukad! Läsarin­
na! Skulle du ha varit det? Men redan
under vandringen utför de sjuttiotvå trapp­
stegen började hennes energiska själ åter
repa mod. För den tappre och ståndaktige
är nederlaget segerns moder. Nedkommen
på jorden från Kupans och festens höj­
der, gick hon till anfall på den när­
maste representanten för borgerlig små­
aktighet: hennes far. Den trippande
språngmarschen bredvid den med vre­
dens jättelånga steg framskridande man­
nen samt gråten i halsen gjorde visser­
ligen att rösten stundom blev något pi­
pig, andfådd och grumlig. Men det var
verkligen mycket förnuftiga saker hon
yttrade. Pappa, sa hon, vi människor
måste försöka förstå varann. Annars går
det aldrig väl. – Fader Kock svarade
genom att häftigt och kraftigt draga in
andan. Ljudet liknade en snarkning eller
en morrning : årrrrr. – Du måste lära dig
inse, fortsatte Katja, att jag nu är en
vuxen och självständig varelse. – Årrrrr!

– Och jag å min sida får väl lov att
inse att du inte inser det. – Årrrrr! –
För eljest skulle du inte ha burit dig så
skymfligt åt. – Årrrrrrr! – Men jag
skall försöka att förlåta dig. – Årrrrrrrrr.
– Om du lovar att hädanefter ta mera
hänsyn till mina känslor och åsikter. –
Årrrrrrrrrrrr. – Gör du inte det, kan jag
inte längre stanna i ditt hus. – Årrr!
Årrrrr! Årrrrrr! Årrrrrrrrrrrrr! Årrrr!
Sålunda fortgick konversationen tills
far och dotter stodo vid hemmets tröskel
eller närmare bestämt: fadern på trappan
och dottern under trädgårdens blom­
mande syrener. Och nu yttrade Katja,
hövligt men bestämt:
Pappa, jag stiger icke in, förrän du har
givit mig ditt hedersord på att avhandla
den här saken lugnt och sakligt. Förr
stiger jag icke in.
Morrningen uteblev. Fader Kock hade
redan öppnat dörren och trätt in i för­
stugan. Han vände sig långsamt om, så
långsamt att han borde haft tid till be­
sinning. Icke förty var det ett ohygg­
ligt ord han slungade ut i den blida
natten:




Slyna!
Då inträffade någonting sällsamt. Kan­
ske skall man som jag ha vankat mången
natt utan mål och mening bland Wad­
köpings blommande hägg och syren för
att rätt förstå vad som nu hände. Jag
vet icke, vad det är för ett trolleri i den
wadköpingska sommarnattens dagrar.
Ibland har jag trott att älvor från de
vida fälten och hagarna kring sjön smu­
git sig utmed åstranden in i den so­
vande staden för att trolla med sina

slöjor. Ibland har jag trott annat. Säkert
är att man stundom får syner av män­
niskor och ting som ej finnas. Och att
stundom människor och ting, som finnas,
plötsligt försvinna.
Fader Kock såg Katja stå under syre­
nernas tungt och mjukt nedhängande kla­
sar. Han såg till och med att hennes
ansikte var lika vitt som skjortbröstet. Så
plånades ansiktet ut. Han tyckte sig se
en frack på en mannekäng. Han blinkade
och mumlade: Kom in, Katja, jag lovar.
I detsamma försvann även fracken.
Flicka, frack, alltsammans.
Borta.







IV.

Två mil söder om Wadköping ligger
det präktiga Larsbo, fyrahundra tunn­
land öppen jord, tvåtusen tunnland skog,
därtill hagar och beten, utgårdar och
torp, hundratals högmjölkande kor samt
otroligt premierade tjurar, fargaltar, sug­
gor, gäss, ankor och höns, en präst med
blixtrande vett, skarp tunga och talrik
barnaskara, än vidare stadiga statare,
tåliga torpare, torparhustrur, som äta för
en och slita för sju, lekfulla fast san­
sade och osnutna torparbarn, jakthundar
av börd och byrackor med födgeni, får
och frimicklar, gäddor i vassarna, svanor
på vattnet, ett stort älgbestånd, harar,
rävar och skogsfågel, uggla, örn, sorkar
och snokar, katter och gummor och kaffe­
pannor, lärka, trast, furefnatt och igel­
kott, svala, gök, humla, bi samt Belze­
bub, den berömde hingsten – korteligen:
allt som med rätta tillkommer ett stor­
gods i Wadköpingstrakten, ej att för­

glömma en vacker och värdig manbygg­
nad, som bland annat hyser det ryktbara
Janselius-Willmanska biblioteket, nätta
husor, duktiga köksor och stora sam­
lingar av konst och antikviteter, vari­
bland åtskilligt äkta. Allt detta räknas
här upp för att rikta läsarens avund och
aktning mot viss person, gårdens fidei­
kommissarie, greve Ludwig von Batt­
whyl. Alltsammans var hans: om ägande­
rätten kan ej tvistas. Nyttjanderätten var
däremot till synes osäker. Vissa tider
beboddes gården av ett obestämt antal
unga kvinnor, som fritt förfogade över
dess tillgångar. Två omständigheter voro
gemensamma för dessa damer: de voro
alla befryndade med fideikommissarien
och alla – på ett undantag när – voro
lärda kvinnor. Vi finna bland dem en
sådan medicinsk storhet som Karolina
Willman, magspecialisten; vidare Lizzy
Willman, svartlockig, junoniskt skön
samt docent i nordiska språk, hennes
kusin Betty, som blivit filosof, därför att
naturen skänkt henne en sokratisk näsa,
Lotten Brenner, ohjälpligt ful men do­
cent i jämförande anatomi. Till sist näm­

na vi – förtigande många – Brita Djur­
ling, undantaget, den enda olärda i bu­
ketten. Hon är ovanligt ung, finurlig och
vacker samt äger en stor förmögenhet,
som hon enligt Ludwigs utsago stadigt
ökar tack vare en förbluffande förmåga
att fuska i bridge, poker, bondtolva, kille
och Svarte-Petter.
Till denna församling, som Ludwig plä­
gade kalla »den vilda horden av lärda
kvinnor», anlände i början av sommaren
ett sällsamt budskap: unge greven hade
avlagt sin mogenhetsexamen. Även den
mest glädjande nyhet kan, om den kom­
mer alltför oväntat, väcka bestörtning.
Damerna Willman-Brenner-Djurling hade
icke underskattat unge grevens naturliga
förstånd men de hade överskattat hans
än mer naturliga lättja. I timmar van­
kade de omkring, gestikulerade på ett
slappt och häpet sätt och mumlade till
sig själva och varandra, till möbler och
kakelugnar, pigor och drängar: Har ni
hört att Ludwig –? Vad ger ni mig
för det! Snart vek dock häpnaden för den
rena glädjen. Det fröjdefulla budskapet
sändes ut över gården och väckte hän­

förelse. I hela detta lilla kungarike fanns
ej en gubbe, som icke unge greven »pig­
gat upp», genom att blanda peppar i hans
snus eller med andra lämpliga metoder
»livat», ej en gumma, som icke störtat
efter honom med kvast eller raka i
högsta hugg, ej en flicka, som icke givit
honom en kyss eller åtminstone en örfil,
ej en yngling, som icke blött näsblod
för hans skull – följaktligen var han
beundrad, älskad, aktad. Man beslöt att
skänka honom ett festligt mottagande.
Unga björkar offrades, lönn och ek gåvo
sina löv, flinka flickhänder flätade kran­
sarna, äreportar restes, prästen skaldade
om lärdomens möda, sötma och makt,
damerna Willman, förfarna i allt som till
lärdom hörer och förer, bryggde under­
bara bålar, själva solen sken som en
rötmånadssol, ehuru juni nyss ingått,
allt fanns, som gör en fest till fest –
allt utom festföremålet. Unge greven be­
hagade ej infinna sig. Man telefonerade,
fick intet svar. Man sände bud till sta­
den. Budet återvände med det tröstlösa
beskedet, att unge greven fanns överallt
utom där man sökte honom. På väntans




dag följde otålighetens, på otålighetens
dag följde förargelsens, på förargelsens
dag följde ledsnadens. Gårdens folk åter­
tog det vardagliga livets lunk. Känslorna
svalnade, kransarna vissnade. Men när
feststämningen var riktigt neddämpad,
nedvissnad och neddammad kom fest­
föremålet. Sådan är nu en gång Lud­
wig von Battwhyl och det finns ingenting
att göra åt den saken.
I Wadköping kvarlever ännu en del av
fädrens seder, bruk och inrättningar. Så
t. ex. kan man där få se vissa egen­
domligt formade fordon, vilka ej fram­
drivas av någon som helst motor men väl
i långsam och högtidlig takt dragas fram­

åt av en eller tvenne hästar. Dessa be­
synnerliga bilar kallas hyrvagnar, chauf­
förerna hyrkuskar och för garaget har
man det gammaldags klingande ordet
vagnsskjul. Man må tycka vad man vill
om dessa fordon – de passa dock för­
träffligt i stil med det stora Skansen,
som svensk landsbygd varit och delvis
ännu är. Och just i ett dylikt åk höll
Larsbos fideikommissarie sitt högtidliga
intåg på gården en tidig sommarmorgon.
Det blev verkligen högtidligt. Hästarna,
som för resten voro stadens begravnings­
hästar, lunkade sakta och värdigt fram
under vissnade äreportar. Folk släppte
vad de hade för händer och följde
vagnen, tysta och på något avstånd. För­
vetna barn trippade vid dess sidor, stir­
rade på fideikommissarien, gruvligt ny­
fikna men gravallvarligt tysta. Ty unge
greven sov och sömnen, som om natten
är helig, blir i strålande solsken en smula
hemsk. Åtminstone i barnaögon. Vagnen
rullade fram till herrgårdstrappan. Hyr­
kusken vände sig om på bocken, betrak­
tade sina passagerare, riste sitt huvud.
Gårdens damer, varskodda, kommo i

flock genom porten, yrvakna men san­
sade, nyfikna men tysta, halvklädda men
anständiga. De omgåvo vagnen, de gnug­
gade sina ögon. De sågo en ung man, som
de alltför väl kände, och vid hans sida en
annan ung man, som de inte kände alls.
Dessa ynglingar sovo tungt, de hade stu­
dentmössorna neddragna över näsorna
och höllo varandra trofast och hårt i
hand likt barn, som gått vilse i sko­
gen. Äntligen revo så många stirrande
ögon revor i sömnen. Ludwig vaknade.
Med en rapp knyck på huvudet place­
rade han mössan på hjässan. Han stämde
upp en gäspning i furioso men avslu­
tade den efter ett hastigt diminuendo i
piano pianissimo. Han blickade hit, han
blickade dit och vart han blickade möttes
han av ett stort, allvarligt frågetecken
i halvklädd kvinnoskepnad. Ingenting kan
så tilltrubba förståndet som att plötsligt
vakna bland redan vakna. Deras för­
språng är för stort. Men unge greven
sporrade rappt sitt yrvakna förnuft. Han
vände sig till magspecialisten och – kan­
ske för att avvärja vissa förebråelser,
kanske för att förklara sin belägenhet,

kanske för att inleda en saklig diskus­
sion – yttrade han:
Tant Karolina, gomorron! Snälla gos­
sar dricka aldrig punsch.
Tillade efter något betänkande:
Den här tösen är inte någon pojke utan
en flicka, som förskjutits av en obarm­
härtig far. Hon anhåller om huld och
skydd och hur mår ni för resten?
Han tog av hennes mössa, strök henne
beskyddande över pagehåret och upp­
manade henne att hälsa vackert på tan­
terna. Men den halvsovande Katja mum­
lade: Söta, snälla pappa, vad det är
hemskt ledsamt att du ska vara så gruv­
ligt dum. – Ett vanvördigt yttrande må
vara, och likväl ett yttrande, som antyder
dotterligt ömma känslor.
Och hurudana voro då känslorna hos
denne far? Blandade.
Han hade slungat mot henne det för­
färliga ordet slyna och han hade sett
hennes spensliga gestalt upplösas i som­
marnattens dimma, försvinna ur ramen
av tungt nedhängande syrenklasar. En
öm och god far kan svårligen tillgiva
sin dotter att han kallat henne slyna.

Vredens mörka blodvåg fördunklade det
Kockska snillet och gjorde mannen till
en vanlig argsint herre, den där vankade
av och an kramande sina händer bakpå
ryggen och muttrande: Hon ska få lära
sig! Jag tänker inte springa efter henne!
Hon skall återvända på sina bara knän!
– Aldrig i livet, mumlade bror Curry,
kröp till kojs. Och juninatten ljusnade.
Timme gled efter timme. Syrenklasarna
fingo besök av bi och humla, men den
ensamme fadern förblev ensam. Då in­
tog oron vredens säte. Fader Kock bör­
jade se vatten – rinnande vatten, stilla­
stående vatten, forsande vatten, vida
sjöar, grumliga åar, mörka skogstjärnar.
Han sa till sig själv: Kan jag hjälpa
att flickan är vek, alldeles för vek? Till­
lade: Dessutom är hon fräck! Troligen
har hon återvänt till balen och jag äm­
nar inte göra mig löjlig! – Sålunda höll
den alltför veka, fräcka flickan hans själ
svävande mellan oro och vrede, ett till­
stånd som ofta slutar med kollaps. Vid
åttatiden vacklade fader Kock in till sin
sovande son, drog honom brutalt i håret
och mumlade bedjande och ömkligt:

Snälla Curry – gå ut och leta. Jag
orkar inte.
Upp flög ynglingen, tvärvaken och
pigghågad, i kläderna, på dörren, åter­
vände efter en kvart. Hans anlete präg­
lades av den dystra glädje, som ofta ut­
strålar från unga bärare av onda bud­
skap och som säger oss att allting i
livet är livat, bara det är storartat. Curry
sa: Pappa, vet du vad? Katja har rymt
med Ludwig! Är inte det storartat? –
Rymt! Hur visste han det? Curry sva­
rade med ett uttryck, som ofta fälldes i
Wadköping: Vet? Det vet hela stan!
Vad visste hela stan? Svårt att be­
svara. I alla händelser visste den åt­
skilligt mera än läsaren. Den visste först
och främst att fader Kock i vredesmod
kastat sin dotter på dörren. Vidare att
bemälda dotter deltagit i springlekar och
andra vilda upptåg på gator och torg,
att hon omhändertagits av polis Olsson
och förts till vaktkontoret, där hon måst
tillbringa en halvtimme bland det värsta
slödder. All dikt har en sannings kärna:
så ock denna. På Stortorget stötte hon
samman med några studentkamrater,

vilka fullt ritualmässigt hissade henne,
och kort därpå mötte hon verkligen den
beskedlige Olsson, som tog av sig kas­
ken, torkade sin ständigt svettiga panna
och yttrade: Tänk att en redan ska svet­
tas! Allt detta, dikt som verklighet, var
dock endast småsaker bredvid nästa an­
klagelsepunkt. Flickan i frack, emanci­
perad och frätt ända in i hjärteroten,
hade klockan tre om natten uppsökt stu­
denten Ludwig på hans kammare. Puh!
Vad är här sanning? Otvivelaktigt begav
sig Katja vid tretiden till Ludwigs kvar­
ter. Den ljusa sommarnatten har sina
fasor för en flicka i frack och Katja
kände behov av att vara i en fulltrogen
väns närhet. Emellertid var hennes be­
lägenhet förtvivlad, ty om student Lud­
wig vore hemma, var hon av anständig­
hetsskäl förhindrad att uppsöka honom
på hans kammare, och vore han borta,
var hon av naturliga skäl förhindrad.
Lyckligtvis hade unge greven mellan
hemma och borta valt en medelväg, som
kunnat anstå drottning Kraka: han
satt i sitt öppna fönster på nedre botten
med halva kroppen utanför och halva




kroppen innanför. På gatan framför ho­
nom stodo sex med kvastar beväpnade
gubbar, lyssnade ganska andäktigt till
ett flammande nykterhetslov, som Katjas
ankomst avbröt, och som skulle få sin
avslutning först på Larsbo med de be­
hjärtansvärda orden: Snälla gossar dric­
ka aldrig punsch. Några ord, framhac­
kade mellan Katjas klapprande tänder,
lät unge greven överblicka situationen.
Han sa till gatsoparna: Slå vakt om

tösen, gubbar! – och ilade att väcka
hyrkusken. Där stod nu flickan i frack
mellan sex kvastbeväpnade män. De voro
alltför gamla att låta sig förbryllas. Blitt
och lugnt betraktade de sin skyddsling,
vände besinningsfullt munvalkarna, spot­
tade och tänkte: En gång blir du gammal
du med, lilla upptågsmakare, får gå med
kvasten och sopa rent kring de unga.
Så tänkte de och ingenting sa de. Och
när vagnen rullade bort med pojken och
flickan, vände de valkarna på nytt och
började sopa.
Så gick det till och den som säger
annorlunda har sin visdom från dom­
prostinnan. Händelsen hade likafullt ett
elakt utseende. En ung man av föga
stadgad karaktär hade klockan tre om
natten bortfört en flicka klädd i frack.
Vad gjorde hennes far? Störtade han
efter de flyende? Satte han polisen i
rörelse? Ingalunda. Han drog en lätt­
nadens suck och sökte sin vila i sängen.
Han var icke någon onaturlig far, men
han var alltför sömnig för att känna den
rätta vreden och grämelsen. Sex timmar
senare var han utsövd och i stånd till

allt, som kan anstå en i sitt innersta
kränkt man. Han begav sig till sitt äm­
betsrum för att under några tysta tim­
mar ostörd odla vreden. Klockan åtta
om aftonen var den fulländad. Han åter­
vände till sitt hem, hög, tyst, sluten.
Curry sa: Pappa, ska vi inte telefonera
efter jäntan? Hon är allt väldigt rädd
vid det här laget. – Fader Kock log –
ett bittert, förvridet hånleende. Men åter
blev hans ansikte stelt, behärskat. Han
höjde befallande handen och yttrade:
Nämn henne icke. Jag vill icke höra talas
om henne. Har du förstått?
Har du förstått?! Det är en replik,
som endast användes i den stora tra­
gedien –
En man, vars förskjutna eller förrymda
dotter irrar kring på vägar och gator,
hånad, hunsad, fattig – en sådan man
måste äga en betydande själsstyrka för
att kunna åstadkomma det mått av hat
och förakt, som med rätta tillkommer den
brottsliga. Fader Kock var icke i besitt­
ning av en sådan själsstyrka. Vet man
däremot att den förrymda slagit sig ned
på länets präktigaste herrgård, att hon

övervakas och omhuldas av ett halvt
dussin aktningsvärda damer och uppvak­
tas av en behaglig ung man, ja då finns
det sannerligen ingenting enklare än att
hata bittert och förakta djupt. Nu kan
man ju med skäl fråga sig, om Katjas
frack och flykt voro tilltag av den art,
att de rättvisligen borde frammana så
mäktiga och mörka känslor. Förvisso
icke. Men det finns människor, som
äro i behov av en något så när
betydande och aktningsvärd olycka för
att kunna ge luft åt harmen och grä­
melsen över de tusentals nålstyng var­
dagslivet bjuder på. Dessa människor
reagera ej mot nålstyngen; därtill äro
de för sturska eller för blyga, för
stoiska eller för räddhågade. Likväl
lämnar varje nålstyng en liten mängd
bitterhet kvar i blodet. Drabbas en sådan
människa av en verklig olycka – eller
vad hon anser vara en verklig olycka
– är befrielsens timme slagen. Hon är
icke längre en misantrop, en ömklig hy­
pokonder, hon är en aktningsvärt olycklig
människa. Hon kan umgås med sin grä­
melse som med en jämlike, hon kan

pyssla med den och ansa den, hon kan
betrakta den och begråta den. Hon
kan bära sitt huvud högt och se ned på
sina medmänniskor, som sannerligen icke
veta vad verklig sorg är. Fader Kock
ansåg sig vara bedragen, hånad, löjlig­
gjord av sin dotter. Så snart han fått
den saken riktigt klar för sig, betrak­
tade han sina vardagsfiender, Järnvägs­
styrelsen, Patentverket, Finansministe­
riet, Riksdagens Båda Kamrar plus di­
verse Utskott som bara bosch. Aldrig i
livet hade han ägnat dessa enfaldiga
institutioner en verklig vrede, på sin
höjd hade han skänkt dem ett och an­
nat medlidsamt löje. Detta med Katja
däremot, det var någonting helt annat.
Det var en rent mänsklig sorg och fram­
manade uttryck för sorgens naturliga
höghet: ett stilla, allvarligt väsen, en
stor, lugn, lidande blick, en blid men
något klanglös stämma. Må man icke
kalla honom komediant! Han spelade
icke sin sorg, eftersom han verkligen
kände den, men han hade med ens fått
förmågan att giva den ett värdigt uttryck.
För resten var det en bitterljuv känsla

som förde tankarna till »forna lyckligare
dar» och till den nutid som »kunde ha
varit». Efter den första uppbrusningen
hatade han icke längre sin dotter. Hon
var på sätt och vis oskyldig. Han delade
upp saken så, att han själv hade skulden
och hon orätten. Det var mycket prak­
tiskt och bra, ty på så sätt kunde han
fördjupa skulden och göra den så kolos­
sal som möjligt. Under några veckor upp­
levde fader Kock förmånen av att vara
en tragisk person, som kom själve grin­
ollen Curry att sucka och tiga, en Wad­
köpings Kung Lear.
Gott och väl må det vara honom unnat.
Men en sak glömde han, den snillrike
mannen: en flicka, som tagit studenten,
är icke bara dotter – hon är också med­
lem av ett samhälle. Heter detta sam­
hälle Wadköping, bör hon taga sig i akt
för nymodiga påhitt och upptåg. Att rek­
tor tagit hennes försvar kunde icke i läng­
den gagna hennes sak, ty domprostin­
nan och hennes falang hade förblivit
obevekliga. Ett par veckor höll man sig
stilla för att avvakta händelsernas utveck­
ling. Obestämda men trovärdiga rykten

från Larsbo förkunnade att den lummiga
gården var säte för alla sommarens fröj­
der, lustiga upptåg, ungdomlig yra. Flic­
kan i frack roade sig! Ej nog med att
hon undgått varning och näpst, trotsade
hon ett helt samhälle genom att ha väl­
digt roligt på blotta två mils avstånd från
dess hank och stör. Ännu en vecka bi­
dade man – för att giva fadern tid att
fullgöra sin tunga plikt. Men denne
förvekligade far fullgjorde icke sin
plikt. Han gick visserligen omkring
med synbart blödande hjärta och hyste
medlidande med sig själv – det var
också allt. Samhället, representerat av
domprostinnan och hennes falang, skred
till handling. Troligen föregicks hand­
lingen av långvariga överläggningar
mellan den gamla damen och en
viss lektor Paulin, en mångkunnig och
nitisk man tillhörande domprostin­
nans stab. Då vi kalla honom nitisk,
mena vi ej att han var nitisk för något
särskilt mål eller syfte. Han var så att
säga nitisk i alla väder, och varhelst en
nitisk man behövdes, där var ock han.
Emellertid bör man ej tro att Katja för­

des på tal vid dessa överläggningar; san­
nolikt sutto de båda vännerna då och
då samman vid tekoppen, talade om
vädret – mer krävdes ej för att åstad­
komma full förståelse. Resultatet blev
ett redaktionellt meddelande i Wadkö­
pings-Posten, lydande: Vår högt aktade
medarbetare, lektor Paulin, kommer inom
kort att i dessa spalter publicera en serie
av sju kulturhistoriska uppsatser under
den talande och lovande rubriken: Seder
och oseder bland ungdomen i forntid
och nutid. Den sista artikeln kommer så­
ledes att behandla vissa beklagliga egen­
heter hos vår tids ungdom och hela se­
rien torde få ett betydande ej blott kultur­
historiskt utan ock moraliskt värde.
Om en främling, en flyktig gäst på
Stadshotellet, läst detta meddelande vid
sitt morgonkaffe, skulle han tvivelsutan
tänkt: Gedigna stad! Bildningstörstande
samhälle! Min aktning för dig! Och han
skulle samvetsgrant undvikit att läsa ar­
tiklarna. Wadköpingsbon visste bättre be­
sked. Möjligen skulle han icke läsa de
sex första artiklarna, men alldeles säkert
skulle han sluka den sista. Tv vilken kän­

nare av Wadköping, domprostinnan och
lektor Paulin kunde betvivla att fallet
Katja skulle bliva sjunde artikelns tema?
Hennes namn skulle icke nämnas, ej hel­
ler fracken, man skulle kanske inte ens
få till livs några rader om den skandalösa
studentbalen. Men man skulle få ett liv­
fullt porträtt av en fräck, fåfäng, sedeslös
flicka, och man skulle med visshet veta
att detta porträtt målats efter levande
modell och att modellen hette Katja
Kock. Gapstock alltså, den diskreta finur­
liga wadköpingska gapstocken.
Inom Kockska familjen var det Curry,
som först varsnade och insåg faran. Röd
som en tupp av iver och skräck framlade
han saken för sin far. Snillen sakna
stundom sinne för moraliska värden; fa­
der Kock vägrade att begripa det fina i
kråksången. Curry sa: Pappa, vet du
vad? Jag börjar tro att du är enfaldig.
Begriper du inte det här, så begriper
du ingenting. Men nu gäller det att få
in jäntan från landet. Sen ska vi skicka
henne på visit till domprostinnan. – Hon
blir inte mottagen, mumlade fader Kock
försagd. – Det blir hon inte, medgav

Curry, men hon kan stanna en stund
i förstugan, så tror folk att hon blivit
mottagen. Sen ska vi låta tant Edeblad
valla henne ett par kvällar utmed ån och
sen ska Eva Biörck få ställa till med
kafferep hos Wedblads. Men först och
främst måste hon komma hem och visa
sig. Eljest kan hon säga godnatt åt den
här stan. – Hon följer inte med mig,
mumlade fader Kock ännu mera försagd.
– Gör hon inte! utbrast Curry och be­
kräftade sin trosvisshet med några kraft­
ord, som vi utelämna.
Men fader Kock tvekade. Han hade nu
en gång för alla förälskat sig i tanken att
Katja skulle återvända »på sina bara
knän» och oombedd. Han dröjde en dag
och läste artikeln om ungdomen i Sparta
och Aten med alla dess egenheter. Han
dröjde en dag till och läste artikeln om
ungdomen i det gamla Rom och dess
fula påhitt och tilltag. Han läste arti­
keln om Medeltidens scholares, som tycks
ha varit rätt hyggliga ehuruväl även de
hade sina svaga sidor. Han läste artikeln
om ungdomen vid ett visst renässanshov
och blev het om öronen. Ty artikeln inne­




höll ett fruktansvärt anatema mot vissa
sedeslösa kvinnor, som gått så långt i
fräckhet att de uppträtt i mansdräkt!
Pang! Det var utan tvivel upptakten till
sjunde artikeln.
Bäst det hettade som värst i öronen,
ringde telefon. Fader Kock tog luren och
förnam en tårdränkt altstämma, som ytt­
rade: Pappa! – Han svarade: Katja!
– Rösten fortsatte: Pappa, lilla pappa!
– Den snillrike mannen svarade fyndigt
nog: Katja, lilla Katja! – Under några
sekunder nöjde sig altrösten med att
snyfta. Fader Kock harklade sig och sa:
Min unge, vad gör det oss, vad de skri­
ver i tidningarna? Vad gör det oss?
Kan du säga vad det gör oss?

Det kunde hon tydligen inte – bara
snyftade. Äntligen dök ur snyftningarna
upp någonting som liknade ett ord:
Lu-hu-hud-wig – Lu-hu-hud-wig –
Vad är det med den? skrek fader Kock.
Vad har han nu gjort?
Aldrig har ödet så lätt för att leka med
oss stackare som då vi hålla telefonluren
vid örat. Plötsligt ersattes den tårdränkta
alten av en torr bas, som underrättade
honom om smörpriset i Askersund. Han
fick del av flera merkantila nyheter men
väntade tåligt på den tårdränkta och vän­
tade icke förgäves. Basen drunknade med
ens i snyftningar och ur dessa steg klart
och tydligt ordet: Belzebub!
Varpå basen åter tog ledningen.
Fader Kock lade ner luren. Han vände
sig till sin son och yttrade: Curry! Din
syster mår inte bra. Jag tar en bil.








V.

Det finns under solen ingenting mer
rörande än kvinnors sätt att bispringa
en syster i trångmål. Varje uns av kvinn­
lig avund, fåfänga, prydhet, småaktighet,
svartsjuka fördunstar och den renade
själen fylles av ett enda begär – att
hjälpa. Man kan få se renhjärtade,
oskuldsvita kvinnor tvekanslöst intränga
i lastens svartaste nästen för att rädda
en medsyster och man kan å andra sidan
få se en fräck kurtisan ödmjukt omhulda
en sipp, knarrig och svältande pauvre
honteuse. Detta kvinnliga ädelmod, den­
na samhörighetskänsla har kanske sitt
ursprung i en enhetsfront gentemot det
manliga släktet (från vilket ju de flesta
olyckor härrör) men den har under sek­
lernas lopp utvecklats i allt finare, allt­
mer subtila och på samma gång sublima
former. I våra dagar torde man t. ex.
kunna få se en hustru låna sin mans

älskarinna ett paraply, ifall hennes nya
vårdräkt skulle vara allvarligt hotad.
Katja Kocks trångmål hörde icke till de
allvarligaste och likväl fanns det knap­
past någon gräns för det medlidande och
den älskvärdhet, som bjöds henne av
de sex eller sju unga kvinnor, som slagit
sig ned på Larsbo. Deras garderober ställ­
des utan förbehåll till hennes förfogande.
(Den eländiga frackens saga var äntligen
all, den borstades, pressades och sändes
till herr Curry Kock med ett enkelt tack
för lånet.) De stärkte hennes självkänsla
genom att halvhögt viska till varandra:
Vad hon är söt ändå! (När en kvinna
säger att en annan kvinna är söt, till­
lägger hon som oftast ett »ändå». Jag
vet icke varför.) De prisade helhögt hen­
nes självständighet gentemot den brutale
fadern. Slutligen började de ana att det
fanns ett djup hos denna unga varelse,
som till det yttre tycktes så smånätt,
täck och vardaglig. Få upplevelser tjusa
kvinnan till den grad som upptäckten
av ett »djup». Helst anar hon det hos
en man, men skulle hon stöta på ett
djup hos en medsyster, håller hon god

min och blir nästan lika glad. Aktning,
kärlek, beundran kringsvävade Katja un­
der hennes första vecka på landet. Lägg
härtill landets synnerliga förmåga att
framhäva en stadsflickas behag. Plockar
hon blommor på äng, är hon bedårande;
vandrar hon stillsamt under parkens kro­
nor, är hon förtjusande; gör hon ett
huvudsprång i den klara sjö, är hon här­
lig; rider hon barbacka på ett fredligt
sto, är hon käck och frisk; klättrar hon i
träd, är hon pikant; ligger hon i häng­
matta, är hon charmant; kysser hon kos­
san på mulen, är hon rörande; stiger hon
över en gärdesgård, är hon roande; slår
hon ihjäl en stackars snok, är hon stor­
artad, och sitter hon en afton på trappan
och stirrar in i den röda solen, är hon
bra täck. I alla ställningar och omgiv­
ningar är hon beundransvärd och medve­
tandet härom måste fylla det flärdfriaste
flickhjärta med en fröjd, som endast lig­
ger en hårsmån under den rena salig­
heten.
Likväl skulle den vackra harmonin på
Larsbo redan efter en vecka störas av
vissa missljud. Felet var naturligtvis

Ludwigs. Den unge mannen hade till­
bragt mångfaldiga sommarlov i Larsbo­
damernas sällskap, hans vanor och ova­
nor voro dem väl kända. En bland hans
egenheter hade varit att han som oftast
förekommit hängande kring halsen på
en eller annan av bemälda damer. Ingen
hade förargat sig över det, undantagan­
des den feta Lotten Brenner i rötmå­
naden. Det hade varit ett besvär mera i
livet, ingenting annat. Denna sommar
hängde han icke kring halsen på någon.
Han uppträdde städat och hyfsat – man
erinre sig alltings relativitet! – böt fli­
tigt skjorta och hade veck i stället för
knän på byxorna. Damerna Willman-
Brenner voro alltför tränade i logiken
för att godtaga ett resultat utan att söka
dess orsak. Kunde det bero på mogen­
hetsexamen? Ordets makt över tanken
är känd; unge greven hade av ett sta­
tens verk förklarats mogen och inbillade
sig måhända att han verkligen var det.
Brita Djurling sa: Nej så dum är han
inte. Men han är kär. I den där! – »Den
där», det var första missljudet. Hon var
inte svartsjuk, än mindre voro hennes

äldre väninnor svartsjuka. De skulle ha
funnit det löjligt för att inte säga osmak­
ligt, om unge greven ägnat någon av dem
sin ömma låga. Men å andra sidan kunde
de inte begripa, varför den skulle brinna
för Katja. Brita sa: Och hon sen! Hon
är kär som en tjärad grind! – Det veta
vi icke, genmälde den samvetsgranna
doktor Karolina, men vi skola få veta
det.
Hon lockade in Katja i ett visst kabi­
nett, kallat det blå – fast det har röda
tapeter – och möblerat i holländsk ba­
rock. Jag vet ej, vilka egenskaper detta
rum besitter, men jag vet att det sedan
århundraden tillbaka använts uteslutande
för att där avpressa unga kvinnor och
män deras hjärtehemligheter. Doktor Ka­
rolina lade flinkt sina snaror, gillrade
fällorna och började klappjakten. Den
blev icke långvarig. Katja, sa hon, du
som varit kamrat med Ludwig – vad
tycker du egentligen om honom? –
Katjas anlete fick detta uttryck av kysk
och kylig höghet, som blott förekommer
hos flickor under de tjugu och som säger
oss att ingen och intet kan hos dem

väcka varmare känslor, möjligen undan­
tagandes gräddbakelser och kolakara­
meller. Sedan hon sålunda bevisat sin
likgiltighet, lade hon pannan i veck, vil­
ket som var man vet betyder eftertanke.
Hon sa: Jag skulle vilja säga att Ludwig
på det hela taget är en ganska präktig
pojke. – Hon gjorde en liten paus,
hon fördjupade pannans veck och hon till­
lade: Naturligtvis ser jag mycket väl
hans fel –
Då suckade doktor Karolina tungt,
reste sig och gick. Mer än så behövde
hon inte höra. En kvinna kan beundra en
man gränslöst utan att vara kär i honom.
Men har hon kommit så långt, att hon
»mycket väl ser hans fel» – då är det
färdigt. När uppflammade denna låga,
när övergick en långvarig, beprövad vän­
skap i kärlek? Ingen kan nöjaktigt be­
svara frågan, allra minst Katja själv.
Enligt min åsikt skedde det på gatan
utanför Ludwigs fönster just i det ögon­
blick då hon tilldelades en livvakt be­
stående av sex kvastbeväpnade gubbar.
Det är dock blott en obestyrkt gissning.
Själva förälskelsen var däremot bevi­

sad och damerna Willman-Brenner-Djur­
ling kände sig åsidosatta. I åratal hade
de känt sig som ägare till Larsbo och
gårdens främsta inventarie var onekligen
unge greven. De burrade upp sig, de
fjädrade sig, deras tonfall blevo kyliga,
de antydde att Katja kanske ändå borde
försona sig med sin far. Brita Djurling
gick än längre i hänsynslöshet: hon kal­
lade Ludwig sin »lille fästman» – de
hade verkligen varit hemligt förlovade,
till på köpet i tre omgångar på cirka
sex veckor vardera – och kysste ho­
nom offentligen mittpå mun. Allt för att
framkalla en katastrof. Det lyckades icke.
Katja märkte icke förändringen. Hon
levde alltjämt i den behagliga tron att
hon var älskad och aktad av dessa för­
träffliga kvinnor. Eller rättare – hon
levde inte i någon särskild tro. Hon var
fylld av någonting helt annat. Hon hade
upptäckt naturen.
Gripes en människa av den feber, som
kallas kärlek, upptäcker hon i regel »na­
turen». Det betyder helt enkelt att hon
tillsvidare säger farväl åt människorna.
Hon behöver dem icke, de angå henne ej.

Däremot behöver hon grönskande lind
och doftande hägg; blåklockor ringa in
den korta glädjens tid; prästkragen får en
stor betydelse och göken likaså; blom­
mande törne stinger hennes hand och
en viss person kysser bort de röda drop­
parna; nässlan bränner henne för att
hon må känna, hur overklig smärtan är;
av myran lär hon flit, som gör lyckan
varaktig; ängens grönska är mjuk lik
den bädd, som väntar henne; tallens sega
rötter, insprängda i klipphällen, tala om
dens styrka, som hon älskar; så rena som
dagg skola de tårar vara, hon fäller för
hans skull, så lustiga, muntra och lätta
som kringdrivande fjädermoln skall hans
sorglösa tankar bliva och som blixten
hotfull hans vrede; sommarbrisen är hans
smekning, vinterstormen hans makt, so­
len hans hjärta, stjärnvalvet kärlekens
oändlighet. Så blir naturen en vis, en
spåman, som med otaliga sinnrika tecken
och hemlighetsfulla vinkar spår henne
lycka. Och av vissna löv tar hon till sist
två lärdomar: att lyckan blommar i den
stund, som är – och att förgängelsen
är lyckans fullbordan.

Vill man nu uppmärksamt lyssna till
denne spåman och taga råd av denne
vise, har man varken lust eller tid att
fästa sig vid sex eller sju damer, som
burra upp sig, fjädra sig och tala i allt­
mera kylig ton. Man märker dem icke.
Man larvar omkring hand i hand med
Ludwig och låter markens träd och örter
och fåglarna i luften och fiskarna i vatt­
net spå lycka. Rätt vad det är sitter man
uppflugen på en mossig sten mitt i en
träda och stirrar på den rödbruna jorden.
Så skedde. Och plötsligt fick Ludwig ett
av sina sällsynta lyriska anfall. Han spär­
rade upp ögonen som en yrvaken, såg sig
häpen omkring och utbrast: Hör du
Katja, du! Har du märkt att den här
jordplätten är vacker? Titta bara så röd­
brun den är! Och fårorna likna långa
fjädrar. Det är precis som att sitta på
ryggen på en örn! Och flyga! Begriper
du vad jag menar, va?
Att likna en träda vid en örn är djärvt.
Katja begrep inte; alltså smålog hon
mystiskt. Då en karl inte begriper, ser
han dum ut, enkelt och flärdlöst dum.
När en kvinna inte begriper, småler hon

antingen mystiskt eller melankoliskt.
Katja valde det förra och hon tycks ha
valt rätt, ty Ludwig böjde sig fram och
kysste henne. Därpå sa han: Jaha! Kraf­
tigt och befallande. Det betydde så myc­
ket som: Tig, tös, och vänta! Jag tänker
fria. – Mycket långsamt men ganska
målmedvetet lade han armen kring hen­
nes liv och drog henne intill sig. Och
han yttrade i en ton, som sannolikt
skulle vara förtrolig och saklig men som
i själva verket påminde om en eolsharpas
något dystra och fladdrande klang:
Hör du Katja, du! Skulle inte det här
kunna vara rätta stunden att förlova sig?
Hon svarade ej; kanske ville hon ha
mera lyrik. Då blev han bestört, drog till­
baka sin arm, jämkade sig åt sidan. Ut­
brast med plötslig förfäran:
Eller tycker du kanske, att det skulle
vara fånigt?
Det prosaiska ordet fånigt stötte henne
icke. Det var genomglödgat av en skräck,
som renade det från allt tarvligt. Hon
lyfte huvudet och svarade milt och sakt­
modigt:

Jag kan inte precis inse, varför det
skulle vara fånigt.
Därpå makade hon sig en handsbredd
närmare sin tillbedjare och vände lång­
samt sitt ansikte mot hans. För de ome­
delbara följderna av dessa båda rörelser
behöver ej närmare redogöras. Vi vilja
endast fastslå att paret på stenen under
några minuter framtedde en enighet i
tanke, känsla, vilja och handling, som
stundom förekommer men snart upp­
löses. Så blev även här fallet. Sedan de
omedelbara följderna tillfälligtvis upp­
hört, framställde Ludwig en förmodan att
Vår Herre höll på att raka sig och att
de vita molntapparna på himlen var tvål­
lödder som gubben stänkte omkring sig.
I rask följd framställde han en del andra
förmodanden och liknelser, varav åtskil­
liga hade en viss sentimental anstryk­
ning. Katja lyssnade tacksamt. Men så
småningom sinade den lyriska ådran, na­
turens saftiga färger bleknade och den
futtiga mänskligheten trädde åter i för­
grunden. Katja sa:
Om vi eklatera förlovningen, så antar
jag att vi måste göra visiter?

Inte många. Naturligtvis måste de av­
lägga besök hos prästens och de när­
maste grannarna, vidare hos Burmeisters
och Siedels samt gamla Battwhyls, unga
Battwhyls, dumma Battwhyls, galna Batt­
whyls och onkel Dodo, vidare hos rika
Liljas och snåla Liljas, tjocka Bren­
ners och häst-Brenners samt stackars
tante Amelie. Stort mer krävdes ej på
landsbygden. I staden inskränkte sig
skyldigheterna till Rüttenschiölds, Ede­
blads, gamla Björners, Gustaf Björners,
Vilhelm Björners, Erik Björners, Books,
Loewens, onkel Jakob, tante Rosa, tante
Fanny, tante Selma, Arnfeldts, Arnbergs,
Hylteniussan samt naturligtvis hos Katjas
släktingar och umgängesvänner. Denna
lista rabblade unge greven upp med sta­
digt stegrat nöje, ty han älskade um­
gängeslivet och fann behag i visiter.
Katja lyssnade undergivet, men plötsligt
spratt hon till, spärrade upp ögonen, ga­
pade med munnen och såg nära nog ut
som en hängd.
Hylteniussan! utbrast hon. Domprost­
innan! Varför skulle vi gå till henne?

Ludwig svarade lugnt och avgörande,
utan aning om att han just nu mar­
scherade upp mot en krater:
Varför? Därför att min mormor och
Hylteniussan voro kusiner. Så enkelt är
det.
Katjas runda ögon slötos till springor,
hon viskade dovt:
Inbilla dig ingenting!
Alltjämt begrep han ingenting, den
stackars pojken. Han missförstod hen­
nes yttrande och kände sig stött av det
bisarra antagandet att han skulle inbilla
sig någonting rörande sin mormors släkt­
förhållanden. Han sa:
Får jag be om ett par minuters upp­
märksamhet? Hylteniussans farmor fri­
herrinnan Bernhusen var i sig själv en
Viskingeholm-Lilja och min mormors
morfar –
Katja avbröt, med sansad men kraftig
stämma yttrade hon:
Jag struntar i din mormors morfar. Jag
går icke på visit hos Hylteniussan. Jag
gör överhuvudtaget icke någon visit i
detta fåniga Wadköping. Aldrig i livet!
Har du hört och förstått?

Vad var det i detta uttalande som dju­
past kränkte unge greven? Att hon
struntade i hans mormors morfar? Att
hon ämnade beröva honom nöjet av
några tjogtal visiter? Eller kanske den
brutala härskartonen i orden: Har du
hört och förstått? Hur som helst – han
var djupt kränkt. Under berättelsens
gång ha vi nödgats framhålla en del
fel och brister i hans karaktär: lättsinne,
lättja, alltför stor svaghet för det täcka
könet m. m. Fördenskull gör det oss
gott i själen att här kunna påpeka ett
par dygder: hans släktkärlek och hans
vördnad för traditionen. Denne säregne
yngling skulle visserligen ej ha generat
sig för att skrämma vettet ur sin mormor
(ifall hon ännu varit i livet) genom att
smussla in en svärmare under hennes
krinolin, men att förlova sig utan att
göra visit hos mormors kusin – nej, förr
fick det vara! I själva verket represen­
terade dessa båda ungdomar tvenne vitt
skilda typer: Ludwig den traditions­
bundne aristokraten, Katja den framstor­
mande revolutionären. Tänk bara på frac­
ken! Ett sånt tilltag! Mellan så skilda

karaktärer är kanske en brytning ound­
viklig. Synd bara att den skulle komma
redan kvarten efter det flickan sagt ja.
De makade sig åtskils. De slogo icke
längre armarna kring varandra utan
kring sina egna knän – en dålig er­
sättning – och stirrade trilskt mot skogs­
brynet. Och Ludwig sa:
Varför vill du inte göra visit hos dom­
prostinnan? Är det meningen att du hela
livet ska gå omkring och skämmas för
den där dumheten?
Skämmas? Dumheten? Dumheten!
Ludwig höll andan, Katja kippade efter
den. Hon vände åter sitt anlete mot ho­
nom men ingalunda till kyssar. Och hon
tillät sig spörja:
Var det en dumhet och ingenting annat
att jag gick på balen i frack?
Han undvek finurligt själva spörs­
målet, han sa:
En söt och rar flicka varder mycket
förlåtet. Vilket ej hindrar att goda män­
niskor kunna önska henne en smula sunt
förnuft, bildning, takt, känsla för det pas­
sande, sinne för komiken, smak för det

smakfulla samt icke minst en anständig
och klädsam dräkt.
Katja släppte sina knän, gled ned från
stenen, vacklade bort på den knaggliga
stigen över fårorna. Ludwig satt kvar
och stirrade på trädan som icke längre
liknade en örn. Tjugu minuter efter för­
lovningens ingående var den uppslagen.

*

Om vi äldre begå en dumhet – teore­
tiskt sett en orimlighet, som dock lär
förekomma i praktiken – söka vi i all­
mänhet begränsa den, låsa in, hölja över.
Vi hosta, harkla, snyta oss och uttala
en förmodan att det snart blir ändring
i väderleken. Annorlunda förhåller det
sig med den ungdomliga dumheten. Den
är genial och bör alltså icke begränsas,
inlåsas, döljas. I första häpenheten upp­
täcker man icke det geniala i en ung
mans eller kvinnas dumhet. Tanklöst och
bryskt utbrister man: Kors så dum! Men
man får svar på tal. Dum? Jag? Det
är ni som är dumma. Det är ni som
inte begriper vad jag menar och vill. Vad

jag gjort, kan visserligen se ut som en
dumhet, men det är en symbol. För vad?
För något nytt! För något som ni aldrig
ens anat! Så går den unge oförskräckt
på i ullstrumporna och skapar av sin
dumhet någonting nytt, nya värden, nya
tankar och känslor, som skola föra
mänskligheten framåt. Så är det, och så
tör det alltid ha varit. Ja, det finns folk,
som påstår, att hela vår civilisation har
dumheten att tacka för sin tillkomst, växt
och trivsel.
Vad nu Katjas dumhet – fracken –
beträffar, så var den ju tvivelsutan sym­
bol för åtskilliga nyheter i kvinnans
ställning och enkannerligen för hennes
rätt att sätta sig över enfaldiga för­
domar. Skulle den hållas uppe på det
höga symboliska planet och räddas från
futtighet, måste den följas av en serie
konsekventa dumheter. Den första idyl­
liska veckan på Larsbo hade sövt hennes
pliktkänsla, Ludwigs brutalitet hade åter
väckt den. Hon var honom tacksam,
verkligt tacksam! På samma gång var
hon villrådig. För en bottenfruset kor­
rekt jänta är det ganska svårt att hitta

på dumheter. Hon öppnade sitt hjärta
för doktor Karolina, anförtrodde henne
i blygsamma ordalag att hon ämnade
viga sitt liv åt kampen mot fördomar
– fördomar i gemen, ingen nämnd och
ingen glömd. Nu finns det väl få män­
niskor i kristenheten så fördomsfria som
just magspecialister och antagligen log
den framstående läkaren i sitt hjärta.
Men hennes ansikte var allvarligt och
hennes tal uppmuntrande. Hon tillkal­
lade sina systrar, kusiner och sysslingar.
Alla de sex eller sju damer, som för till­
fället härjade Larsbo, slogo ring kring
Katja. Och se det visade sig att de
mångahanda fördomar, som göra sam­
hället trångt och obeboeligt, hade bittra
fiender i dessa damer och på samma
gång vanmäktiga slavar. De ville gärna
bli befriade och ansågo varje steg i den
riktningen berömvärt. Unga Brita Djur­
ling påstod till och med att hon kvävdes
av fördomar, ehuru hon mig veterligt
aldrig haft fördom mot något undan­
tagandes ål. Varför dessa överdrifter?
Varför ytterligare egga den redan av
iver och hänförelse rodnande flickan?

Må damerna Willman-Brenner-Djurling
bemantla sina avsikter hur fint och
finurligt som helst, oss lura de icke! Ge­
nom att uppmuntra denna lilla sentima
Don Quixoteättling i hennes kamp mot
fördomar sökte de avlägsna henne från
unge greven. Om domprostinnan är ärke­
domprostinnan i Fördomarnas tempel så
är Ludwig von Battwhyl dess kaplan
eller åtminstone dörrvakt. Det togo de
med i beräkningen och räknade rätt. Må­
hända väcker det förvåning att dessa
lärda kvinnor kunde ägna nit och in­
tresse åt en så ringa sak? Ack, vad
betyder väl anatomi, filosofi, nordiska
språk gentemot en förlovnings vara eller
icke vara!
Flickan i frack måste uppgöra en lo­
giskt konsekvent fälttågsplan. Hennes
flykt från ett burget hem hade varit en
protest, alltså kunde hon icke slå sig
ned i ett annat än mera burget och be­
hagligt hem för att där föra en parasi­
terande tillvaro. Arbete var hennes första
plikt, avlönat arbete. Hur många för­
mögna flickor nödgas ej söka ett avlönat
arbete blott för att hävda sin självstän­

dighet och sitt människovärde! Att de
därigenom taga brödet ur mun på en
del svältfödda flickor och pojkar är be­
klagligt: men höga principer kräva stora
offer. Alltså – lösen var avlönat arbete.
När hon skrapat ihop en summa pengar,
kunde hon fortsätta sina studier: men
nu skulle hon ha en plats. Och varför
icke på Larsbo? Tillsvidare. Doktor Karo­
lina vände sig till inspektoren, till träd­
gårdsmästaren, till mejeriföreståndaren,
till samtliga departementschefer i kunga­
riket Larsbo. Avslag på alla håll och
kanter. En obehärskad köksas plötsliga
försvinnande väckte nya förhoppningar.
Hon skulle bli köksa. Tillsvidare. För­
slaget väckte emellertid en sådan fasa
hos damerna och enkannerligen hos mag­
specialisten, att Katja, skyndsamt och
skamsen, tog det tillbaka. Äntligen fann
Brita en lösning: Katja skulle bli husa.
Extrahusa under sommarmånaderna. En
extrahusa beräknas aldrig skola fullgöra
sina åligganden – gör hon det ändå,
så är det en nåd från ovan.
Katja sa:

Ni begriper väl, att det är allvar. Jag
vill inte vara någon sån där fånig med­
lem av familjen. Från och med nu känner
jag er bara som arbetsgivare. Jag ska
bo i jungfrukammaren och behandlas
som vilken annan husa som helst. Eljest
flyttar jag. Begriper ni?
De begrepo och fogade sig. På ett par
dar förvandlades flickan i frack till den
nättaste husa i bomullsklänning, vitt
spetsförkläde och spetsmössa, en liten
varelse utan far och mor, syster och bror,
en liten jänta som ingen brydde sig om,
som åt sitt bröd i sitt anletes svett, som
sov sju timmar i en pinnsoffa, som
tänkte sina tankar och drömde sina
drömmar allena och som då och då
spräckte en tallrik och krossade ett glas.
Korteligen – en tvättäkta husa.
Som ingen brydde sig om? Det är en
överdrift, en sentimental lögn. Det var
tvärtom ovanligt många, som brydde sig
om henne, Larsbos gästfrihet har alltid
varit berömd, nu blev den beryktad. Alla
människor som hade någon rimlig eller
orimlig anledning, något ärende, skäl,
förevändning att besöka gården, besökte




den. Den ena improviserade middagen,
supén, frukosten avlöste den andra. Hu­
set var fullt med gäster. Om jag undan­
tar att de i smyg slukade den pikanta
lilla husan med ögonen, uppförde de sig
fullt korrekt. Gamle prästen i Ekersta
tog henne visserligen under hakan och
nöp henne i kinden, men en undersök­
ning gav vid handen att han sedan ur­
minnes tider förfarit så med alla yngre
husor. Och hur uppträdde hon själv?

Som den mest fulländade husa. Utan
att blinka bjöd hon på galen sida, utan
att rodna spillde hon steksås på ljusa
kavajer, utan att skälva på handen hällde
hon rödvin lite varstans och stundom i
glasen. Första gången hon fick dricks­
pengar såg hon verkligen en smula vill­
rådig och dum ut, men det var också
enda gången hon röjde laudaturstu­
denten.
Och Ludwig? Betänker man hans själs­
tillstånd, hans öppna, frimodiga väsen
och livliga temperament, så måste man
förvåna sig. Ty han var tip-top-tunnor­
tusan-rasande och visade ej ett spår där­
av. Han var skamsen intill äckel över
denna löjliga och ovärdiga komedi (hans
åsikt om saken) och likväl deltog han i
den med till synes orubbat lugn. Det var
imponerande – ty själsstyrka imponerar
även då den missbrukas – och det var
på samma gång en smula kusligt att se
dessa båda ungdomar, som dock nyligen
suttit på samma sten, pussats och för­
lovats, nu skrida förbi varandra som va­
relser ur skilda världar, utan att byta
en blick, ett ord – känslolösa. Man har

påstått att Katja vid bordet spillde sär­
skilt flitigt på Ludwig, men påståendet
har aldrig letts i bevis. Vidare har man
sagt att Ludwig under denna tid undvek
att lämna ut kläder och skodon till borst­
ning. Härtill genmäla vi att oss veterligt
unge greven aldrig vare sig förr eller
senare omakat sig med dylikt. Och hur
naturtrogen husa Katja än var, torde man
inte rimligtvis kunna begära att hon
skulle ha hämtat kläderna i unge herrns
sovrum. Bortsett från denna obetydlig­
het var förhållandet fullt korrekt. Hon
var husan, han fideikommissarien. Dem
emellan fanns icke andra band än lego­
hjonsstadgan.
Randades så den stormiga dag, som
skulle återförena fader Kock och hans
dotter. Stormarna började med morgon­
postens ankomst. Den medförde till Katja
en tidning, i vilken notisen om vissa kul­
turhistoriska artiklars snara publicering
förprickats med rödkrita. I marginalen
stod ett enda ord, skrivet av broder
Currys hand: Begrips? Hon begrep till
den grad, att hon tappade huvudet. Med
tidningen i handen rusade hon upp i

övre våningen och sprang snyftande och
snattrande ur sovrum i sovrum. Snart
omgavs hon av sex par nattlinnen och
ett par pyjamas (Britas), men det med­
lidande, det bistånd i råd och dåd, som
hon tiggde, förvägrades henne. Ingen av
dessa damer var Wadköpingsbo, ingen
förmådde fatta hennes känslor. De be­
mötte henne högdraget och kyligt. De
frågade henne, hur en flicka, som vigt
sitt liv till kamp mot fördomar, kunde
fästa sig vid småstadsskvaller. De bekla­
gade att de misstagit sig på hennes själs­
styrka. Och den försmädliga Brita sa:
Vi deltaga gärna i vårt tjänstefolks glädje
och sorg. Men det här förstår vi oss inte
på. Våra husor ha aldrig förekommit i
kulturhistoriska uppsatser.
Högmod går före fall! Två timmar se­
nare voro rollerna ombytta, två timmar
senare kringkramades Katja av de hög­
dragna damerna, som nu i sin tur tiggde
hjälp. Katja! Hindra honom! Hejda ho­
nom! Du är den enda, som förmår något
över honom! – Vad stod på? Ack, en
årligen återkommande olycka hotade
ånyo det fredliga Larsbo. Fideikommis­

sarien hade tillkännagivit sin avsikt att
bestiga Belzebub, den berömda hingsten.
Denna olycka, som nu upprepades för
fjärde gången, brukade inträffa i slutet
av augusti eller närmare bestämt några
dagar efter det unge grevens sommar­
förlovning för året upplösts på ett mer
eller mindre bittert sätt. I år kom olyc­
kan redan i början av juli och man för­
står orsaken. Då kärleken vissnat i en
ung mans hjärta fylles tomrummet av en
längtan efter stora dåd. Fram med Belze­
bub, den fruktansvärde mandråparen!
Han skall betvingas! Första året knäck­
tes en fotled och en tumme, andra året
tre revben och en underarm, tredje året
ett nyckelben plus några aldrig fullt ut­
redda inre skador. Vad skulle den fjärde
dusten kräva? Kanske livet.
Unge greven stod i matsalen, redan i
riddräkt, drack på stående fot sitt mor­
gonkaffe och piskade sig muntert kring
benen med sitt ridspö. Katja ställde sig
framför honom och betraktade honom
med ängsliga och spörjande blickar. Hon
tänkte: Skall jag tala förstånd med ho­
nom eller skall jag kyssa honom? Vilket

är det bästa? Ska jag gräla på honom
eller be honom om förlåtelse? Ska jag
gråta eller befalla?
Finns det någon kvinna, som aldrig
gjort sig dessa frågor?
Katja gick fram till honom och slog
armarna kring hans hals. Hon var mjuk
och stark, bedjande och befallande. Om
jag undantar att hon stjälpte kaffekop­
pen, fanns det icke ett uns av husan
kvar. Tystnad! Varunder tvenne hjärtan
sökte överdunka varann. Därpå löste
unge greven varligt men obevekligt de
famnande armarna, sade:
Får jag undanbe mig. Jag vill inte ha
en husa hängande kring min hals. Det
ser illa ut.
Vilken ironi, vilken bitterhet, vilket
flinthårt hjärta!
På gårdsplanen valsade redan Belze­
bub med tre drängar och en rättare.
Larsbos damer på trappan höjde och
sänkte sina armar, ropade och skreko och
gjorde sitt bästa för att pigga upp det
redan livliga djuret. Skjutande åt sidan
framsträckta armar, gripande händer,
sprang greve Ludwig ned på planen, fram

till hingsten, upp i sadeln. Belzebub reste
sig på bakbenen, damerna skreko. Belze­
bub reste sig på frambenen, damerna
skreko. Belzebub satte av och stormade
nedför allén. Damerna gingo in, gräto och
drucko kaffe. Vid pass en timme senare
återvände Belzebub. Allena. Han travade
in i stall och spilta, gnäggade muntert
och godmodigt som alltid efter väl för­
rättat värv. Ytterligare en halvtimme
och några beskedliga bönder och drängar
kommo lunkande uppför allén bärande
mellan sig en madrass och på den unge
greven. Han var sanslös och gråblek,
blod silade fram ur näsa och mun­
gipor.
Ja, så här gick det i år, sa bönderna,
få se hur det går nästa.
Doktor Karolina konstaterade en hjärn­
skakning. Det var detta fasansfulla ord

som förmådde Katja att söka tröst i den
faderliga famnen – tillsvidare per tele­
fon. Fader Kock anlände i sinom tid och
på mindre än fem sekunder var förso­
ningen fullständig. Katja förstörde hans
vita sommarväst med sina tårar och fa­
der Kock ansträngde sig till det yttersta
för att värdigt deltaga i hennes sorg.
Kanske lyckades han icke fullständigt,
ty dels ha nu en gång fäder ett under­
bart kyligt hjärta, då det gäller dött­
rarnas tillbedjare, dels gnagde honom
hans egna bekymmer. Han började för­
siktigt föra fram dem. Katja, sa han, det
här med Paulins artiklar är ju också
lite tråkigt. – Vad bryr jag mig om det,
snyftade Katja. Fader Kock sa: Natur­
ligtvis inte. Jag bryr mig inte heller om
det. Inte ett spår. Men det kan ju inte
nekas att du stött en del goda människor
för huvudet med ditt uppträdande på
balen. Hör du, Katja, hur skulle det vara,
om du och jag gjorde domprostinnan ett
besök.
Domprostinnan! Nu, just nu när Lud­
wig kanske svävade mellan liv och död

kom hennes egen far och bad henne be­
söka domprostinnan, detta vidunder av
elakhet, småsinthet, fördomsfullhet! Var
det inte hennes fel att fader Kock skymf­
ligen hämtade Katja från balen, att hon
måst rymma, att hennes förlovning varat
i tjugu minuter, att Ludwig stött bort
henne och att han nu svävade mellan liv
och död?
Katja sa:
Pappa! Icke ett ord mera om den
saken.
Och fader Kock suckade och teg. Han
var alltid ett snille och ibland en riktigt
förnuftig karl.
Timmarna gingo, tunga och tröga.
Fram mot kvällen inträdde en liten och
vid midnatt en högst betydande förbätt­
ring i Ludwigs tillstånd. Vid ettiden
återfick han sansen. Han föreföll att vara
fullständigt redig men hade ännu en
smula svårt att tala. Doktor Karolina för­
säkrade att man tryggt kunde gå till
sängs. Blott en behövde vaka. Vem? Da­
merna Willman-Brenner-Djurling rådgjor­
de. Plötsligt sa docenten i filosofi: Hm!

Docenten i nordiska språk tillfogade:
Hm. Hm. Samtligas blickar riktades mot
Katja. Hon stod där med huvudet sänkt,
vågade inte se upp. Doktor Karolina bytte
blickar med alla och envar i den vilda
horden av lärda kvinnor. Därpå sa hon:
Hur är det, Katja, inte skulle väl du
vilja uppoffra dig –?
Jo tänk, det ville hon. Och där satt
hon nu och vakade över student Ludwig.
Timmarna gingo, många och långa, men
hon hade inte tråkigt. Man har aldrig
tråkigt då man vakar över den man
älskar. Det finns så mycket att titta på.
Och fundera över. Och bäst det var slog
han upp ögonen. Även han tittade och
tittade länge och funderade. Så blinkade
han åt henne. Hon böjde sig fram över
honom och han viskade:
Katja, vill du lova mig en sak?
Om! Hon! Ville!
Heligt?
Heligt!
Då ler den spjuvern och säger med
ganska kraftig röst:

Katja, vet du vad du har lovat heligt?
Att vi ska gå på förlovningsvisit till min
mormors kusin, domprostinnan Hylte­
nius!
Fångad!







VI.

Stora, raskt växande samhällen – t.
ex. Stockholm och New York – bjuda på
avsevärda fördelar i fråga om kroppslig
njutning och andlig lyx. Ingalunda kan
Wadköpings Teater tävla med Metropo­
litan, ej heller kan Stadshotellets menu
jämföras med Grands eller Operakäl­
larens. Men det tråkiga med storstaden
är, att där aldrig händer något av bety­
delse. Folk tror, att det är i storstaden
man stiftar revolutioner och bildar
truster, att det är därifrån man styrer
riken, förkunnar strejker, predikar en ny
moral. Misstag. Allt detta sker i lands­
orten. Där föds det nya och skickas se­
dan till storstaden för att utbjudas, ut­
skrikas, omtalas – korteligen: för att
få en smula reklam. Vill man vara artig
mot storstaden kan man kalla den »lands­
ortens äggkläckningsmaskin».
Det dagliga livet i storstaden är
tröstlöst enformigt. På alla gator och

vid alla tider möter jag samma mas­
ker: den duktiga och lagom eleganta
husmodern, den oskyldigt koketta flic­
kan och den syndigt koketta flickan,
den mäktige bankchefen, den bekla­
gansvärde skobandsförsäljaren, den röd­
brusige sillfrukostgrosshandlaren, löjt­
nanten, den själfulla skådespelerskan,
den bekante sektledaren, den store stats­
mannen, det bortsprungna gråtande bar­
net, den överkörda gumman, den pikanta
subretten, den knivige advokaten, den
hotfulle proletären, den lugne proletären,
den småleende proletären, hans kunglig
höghet, den intelligente journalisten och
det söta finurliga pennskaftet, hög, all­
varlig militär själsligt befryndad med
Napoleon men maskerad till byråchef,
butiksflickan med hundrafemtio i lön och
tvåhundrafemtio i nålpengar, butiksflic­
kan med hundrafemtio i lön och en gam­
mal mor att försörja, den världsberömde
Nobelpristagaren, den hetsige upptäckts­
resanden, den fruktansvärde kritikern,
den våldsamme aktören, den charmante
aktören, den plikttrogne aktören, tidnings­
kolportören ofta försedd med ett lyte,

den drunknade, poeten maskerad till bok­
hållare, den mångsysslande bokförläg­
garen, den blivande statsministern, hu­
vudredaktören, hovmarskalken, den frynt­
lige och distingerade hovmästaren, sports­
mannen och han, som vill vara sports­
man samt till dessa och andra masker
nattens banala typer: glädjeflickan, håll­
karlen, fyllbulten jämte den typ, som på
mig gjort det starkaste intrycket: han
(eller hon) som går brandvakt.
En ståtlig maskerad utan tvivel, väl­
gjorda typer – och likväl hur annor­
lunda påtaglig och gripande är icke
mänskligheten i Wadköping. Tag ur ho­
pen av anförda exempel den överkörda
gumman! Vad är hon i storstaden? Icke
ens en okänd gumma, blott en tidnings­
notis i minsta petit. När däremot den
hedervärda gumman Blom i hörnet av
Torget och Ågatan faller offer för köpman
Biörcks slarvigt framförda bil, väcker
detta hos mig och tusenden andra ota­
liga tankar och känslor. Vi tänka på
den präktige gubben Blom, klockringaren,
som nu är dömd att vandra sina sista
steg allena, och vi undra, hur det skall

kännas för den gamle att höra de kära
klockorna ringa över den graven. Vi
stiga in till Modig & Klein, där dottern
är kassörska, och betrakta medlidsamt
den förgråtna kvinnan, som genom tårar
avläser kvittonas siffror. Kanske köpa
vi en småsak blott för att få trycka hen­
nes hand och frammumla ett vänligt ord.
Vi gå förbi fönstret i det lilla röda huset
vid Jordgatan, fönstret med geranium,
kalla, myrten, pelargon, och vi tycka oss
varsna ett fryntligt gammalt anlete, som
vi aldrig skola återse. Det ger oss något
att tänka på detta »aldrig». Och vi låta
våra tankar ila över halva jordklotet och
uppsöka en man, som styr en motorplog
på Kansas eller Minnesotas slätter och
som kanske just nu undrar över, hur mor
kan ha det. Än mer! Den gamla, som
dött, för oss tillbaka till den stad, där vår
barndom förflöt, till hus, som rivits, gator
och torg, som ohjälpligt ändrats, till män­
niskor som fångats i jordens famn. Då en
gammal människa öppnar dödsrikets
port, faller ljus över de många, som
dväljas i mörker och glömska.

Så mycket betyder i Wadköping en
händelse, som i storstaden blir en notis
i minsta petit. I Wadköping har man tid
att tänka, förmåga att känna, en mäktig
lust att fundera över fenomenen. Stor­
stadens flicka i frack väcker en minuts
löje, en halv minuts harm; sen är hon –
till sin grämelse – glömd. Wadköpings
flicka i frack skänker moral och lärdom
ett nytt uppsving. Mammornas Råd utfär­
dar ukaser och paroller, det mångsidiga
lagstiftningsarbetet tar ökad fart. Lärda
män som lektor Paulin vända sig till
konversationslexikon och andra källskrif­
ter för att kasta historiens ljus över feno­
menet. Finner han då, att en av aderton­
hundratalets mindre sederena författarin­
nor med förkärlek uppträtt i mansdräkt,
att detsamma varit fallet med vissa su­
spekta damer i Ercole d’Estes Ferrara,
att den förfärlige Alexander Borgia stun­
dom låtit sig uppassas av flickor för­
klädda till pager samt att någonting lik­
nande förekommit vid Frans I: s och
Henrik III: s lättsinniga hov, så torde
han ha giltiga skäl att be Wadköping
vara på sin vakt. Hade han klandrat och

okvädat Katja Kock, skulle Wadköping
lyssnat med blygsel och ovilja, tänkande:
han har alldeles rätt, men sådant säger
man icke om bättre mans barn! Men
vem kunde undgå att beundra denne
finurlige lärde, som började med att
prisa Spartas käcka ungdom, sörjde ett
slag över sedefördärvet i Rom, granskade
medeltiden, förfasade sig över renässan­
sen, höjde till skyarna reformationstide­
varvets allvarliga ungdom, klandrade ro­
kokons, högaktade romantikens blott för
att med detta lärda språngbrädes hjälp
kunna kasta sig över nutidens unga
flicka, i Wadköping representerad av –
hm – hm – inga namn. Uppehållet
mellan näst sista och sista artikeln blev
långvarigt. Kanske berodde det på en
slump, kanske gjordes det med avsikt
för att stegra spänningen. Säkert är att
den stegrades! Tidningspojkarna gjorde
storartade affärer. Medellösa Wadkö­
pingsbor tjuvläste tidningen över axeln
på bättre lottade medborgare, en demo­
kratisk förtrolighet som är sällsynt där i
staden och som visar att samhället i
detta fall kände sig som en man. Från

denna kompakta solidaritet gavs det blott
två undantag: rektor, som i ett vekt
ögonblick tagit flickans parti, och Curry,
som tyvärr råkade vara hennes bror och
den beryktade frackens ägare. Varje mor­
gon smög han sig ned till cigarrfröken,
gav henne en skyggt frågande blick och
höjde ögonbrynen. Höjde den snälla och
förståndiga flickan i sin tur ögonbrynen,
betydde detta: ny kulturhistorisk arti­
kel i dagens nummer; en huvudskakning
åter betydde uppskov. Curry vände till­
baka till den sommartysta våningen,
ringde upp Katja och rapporterade: I dag
har vi kommit till medeltiden, i dag re­
nässansen, i dag reformationstiden, i dag
ingenting. Så förflöto i Wadköping dagar
och tidevarv. Tiden går.
Och på Larsbo bidade Katja med för
varje dag stegrad ångest dråpslaget. Hon
hade vid sin sida tvenne män, som borde
ha styrkt henne och hjälpt henne över
det värsta – fadern och fästmannen.
Tyvärr måste vi tillstå att de lämnade
henne fullständigt i sticket. De slöto sina
ögon, de vägrade tro att de paulinska ar­
tiklarna skulle kulminera i en skandal,

en offentlig avbasning. Fader Kock var
lycklig och blind i sin lycka, han hade
störtat i en av dessa fallgropar, som
städse lurar på snillrika män och även
på mindre snillrika, fader Kock var för­
älskad! I någon av de sju Larsboda­
merna? Inte precis det. Han hade för­
älskat sig i alla sju på en gång, han hade
tagit dem i klump så att säga. Fenomenet
är förklarligt. En man med högre intres­
sen – i detta fall det vittomfattande
torvpulverproblemet – saknar ej i Wad­
köping tillfällen att diskutera de stora frå­
gorna, men han nödgas göra det ute­
slutande med skäggbärande, oftast skal­
liga eller grånade individer. Vill han
uppfriska sin själ med fagert umgänge,
begränsas hans val av samtalsämnen till
Björners middag, landshövdingens bal,
domprostinnans hälsa, föreningen Jesu
Krubbas soaré och liknande. Vill han
ovillkorligen lyfta konversationen upp på
ett högre plan kan han möjligen uttrycka
sin förkastelsedom över en roman, som
han inte läst, eller en pjäs, som han inte
sett – det är allt. Hur annorlunda på
Larsbo! Där hade man minsann känsla

för torvens betydelse och ett ärligt förakt
för Kungliga Järnvägsstyrelsen! Visserli­
gen hade ingen av dessa ungdomligt täcka
eller moget sköna damer tillförne ägnat
torv och järnvägar någon närmare efter­
tanke, men den logiskt tränade vetenska­
paren har lätt att sätta sig in i en kol­
legas om icke tankar så åtminstone käns­
lor. Under långa, angenäma och intelli­
genta promenader med den målmedvetna,
sakliga doktor Karolina, magspecialisten,
fick sålunda Carl-Axel Kock den be­
stämda uppfattningen att Kockska torv­
eldningsmetoden vore den för rikets
sjukhus enda lämpliga. Flyktiga, spiri­
tuella och mycket uppiggande tätatäter
med den sokratiska docenten i filosofi,
Betty Willman, gåvo vid handen att re­
dan Platon ur sin Idealstat bannlyst
institutioner av Kungliga Järnvägssty­
relsens underhaltiga typ. På vad sätt
den svartlockiga Lizzy Willman beford­
rade torvpulverfrågans lösning genom att
citera Heimskringla och den äldre Eddan,
vet jag ej – vet blott att fader Kock fann
henne »rasande söt och ofantligt begå­
vad», vilket ovillkorligen tyder på att hon

hade sinne för torv. Slutligen vet jag
att unga Brita Djurling – denna okunnig­
hetsbrunn! – lyckades bibringa den
snillrike men godtrogne mannen en vag
föreställning att hon, Brita, var fil. kand.
med geologi som huvudämne. Att bedrä­
geriet lyckades kan förvåna; men den
flickan har förvånat oss så ofta, att hon
– för att tala wadköpingska – verk­
ligen upphört att förvåna. Skönhet, sym­
pati, högre intressen omgåvo fader Kock
och hindrade honom att se den hotande
faran in i ögonen. Han förstod icke
Katjas oro. Allting hade ju ordnat sig.
Och lika sorglös var unge greven. Hans
tillfrisknande fortskred ytterligt tillfreds­
ställande tack vare flitigt intagande av
den patentmedicin, varmed han brukade
kurera sina krämpor – biff med lök. Icke
förty förstod han att utnyttja sin olycka.
Då Katja uttalade sina åsikter om dom­
prostinnan, artiklarna, Wadköping och
sin egen osäkra och vanhedrade framtid,
avbröt han henne sägande: Skona mitt
stackars förstånd! Betänk att jag haft
hjärnskakning! Då Katja, plågad av sin
oro, vägrade att deltaga i vissa bland

fästfolk övliga ceremonier, slungade han
emot henne ett varnande : Undvik om möj­
ligt att förarga mig! Betänk att jag haft
hjärnskakning! Sålunda drog han all möj­
lig fördel av sin belägenhet och mådde
som en prins i en bagarbod. Dock för­
nötte han icke tanklöst tiden utan ägnade
den åt vissa astrologiska, kiromantiska
samt kaffesumps- och kortleksmagiska
experiment, som gingo ut på att be­
stämma den lämpliga dagen för eklate­
ringen. Biträdd av Brita Djurling, som på
det magiska området var lika kunnig
som någonsin en kogubbe, fann han slut­
ligen den rätta tidpunkten. Och han sa:
Fredagen den trettonde juli är en bra dag.
Hör du Katja, du! Då sätter vi in några
valda bokstäver i bladen, så att folk får
klart för sig, hur djäkligt vi har det.
Därmed menade han att man borde
annonsera förlovningen fredagen den
trettonde; unge greven var nämligen stor
sportsman och följaktligen synnerligen
vidskeplig. Och fredagar och trettontal
äga en särskild lockelse för den vidskep­
lige. Sedan han bestämt förlovningsdagen
försjönk Ludwig i en så att säga monu­

mental frimodighet. Katja var fullständigt
ensam med sin ångest. En ung kvinna,
som vill ägna sitt liv åt fördomars be­
kämpande, har givetvis ingenting emot
att bli martyr. Tvärtom – ju förr dess
hellre. Men ett vill hon icke: hon vill
icke bli martyr just då hon förlovar sig.
Den korta våren får ej skövlas av bistra
vindar. Hennes förlovning står i ett obe­
stämt men oupplösligt samband med mors
förlovning och med mormors och mor­
morsmors. De voro så idylliska, dessa
förlovningstider, så vackra, milda och
veka. Flickan omgavs av den mjukaste
kärlek, den varmaste aktning och hon
fick veta, att hennes fästman visserligen
var en enastående präktig ung man och
likväl icke fullt henne värdig. En gång i
livet får man höra dylikt, sen aldrig mer.
Denna varma, ljusa, vackra, barnsliga
sommarsaga är kvinnans lustgård, min­
net dit hon tar sin tillflykt, då släp och
slit, gnat och misshällighet överväldiga.
Skulle Katja gå miste om sin idyll?
Några ångestfulla dagar gick hon mellan
en sorglös fader, lärt tjattrande damer
och en förtvivlat idiotiskt frimodig fäst­

man, väntade dråpslaget. Fredagen den
trettonde föll det.
Fredagen den trettonde smög sig Curry
som vanligt ned i cigarrboden. Den be­
skedliga cigarrfröken höjde ej ögonbry­
nen – hon flaxade med dem. Curry
röck till sig bladet. På första sidan vars­
nade hans dimmiga ögon annonsen: För­
lovade – Ludwig von Battwhyl, Katja
Kock. På baksidan, på samma ark, sam­
ma papper: Våra dagars unga kvinna!
Curry läste. Det var fulländat. Det fanns
ingenting kvar av syster Katja, ingen­
ting anständigt, gott, förhoppningsfullt.
Våra dagars unga kvinna visade sig vara
ett compositum av i föregående artiklar
nämnda laster och hon representerades
i Wadköping av – hm – hm – inga
namn. Curry slank in i telefonskåpet,
ringde upp Eva Biörck, sa: Eva, har
du läst? Paus. Därpå Evas röst: O, så
gräsligt och förfärligt, o så fruktansvärt
och outhärdligt! Därpå snyftningar och
ur dessa vissa ord: – men varför skulle
också Katja – och varför var hon oartig
mot domprostinnan – och vad skulle
domprostinnan tänka – och varför har

hon inte gått till domprostinnan. – Plöts­
ligt bröts den snyftande flickrösten av
en kraftig manlig stämma, köpman
Biörcks. Curry! Detta är oanständigt!
Detta är åtalbart! Visserligen nämns ej
Katja, men envar måste ju förstå att den
sedeslösa unga kvinnan är hon och ingen
annan. Efter vad som förekommit. Dom­
prostinnan kan man inte komma åt men
Paulin. Ring upp Björner! – Stackars
Curry, hans förvirring var verkligen så
stor att han ringde upp den rävröde
advokaten. Frågade: Har farbror läst tid­
ningen? – Det hade han. Gratulerade.
Såg att Katja förlovat sig med unge Batt­
whyl. Gott parti. Och dessutom – efter
vad som förekommit – Artikeln? Vil­
ken artikel? Paulins? Förträfflig! Just
ett ord i rättan tid! Hänsynslös? Inga­
lunda! Den som känner sig träffad har
säkert orsak därtill. Hälsa pappa, adjö.
Sådant är Wadköping. Curry smög sig
åter upp i våningen, slog sig ned i
salongen under palmen och tänkte på
alla dem, som i denna stund läste och
begrundade den kulturhistoriska artikeln:
våra dagars unga kvinna. Och han som­

nade in och drömde att Wadköping var
en stad av papper, en leksak för barn
med domkyrka och slott, rådhus och
andra hus uppklistrade på kartong av­
sedda att klippas ut och sammanfogas.
Han klippte och fogade, fogade och
klippte, men hur han bar sig åt, blev
tavlan ej en stad utan ett ansikte med
kyrkspiran till näsa, stora rådhusporten
till mun, slottet till haka, skolan till
panna och domprostinnans ögon till ögon.
Hela detta ansikte, sammanfogat av Wad­
köpings mångsekelgamla vördnadsvärda
byggnader, var ingenting annat än dom­
prostinnans ansikte. Och Curry svetta­
des, rullade runt i stolen och rös. Föl­
jande morgon begav han sig ut i staden.
Även om en ung man känner sig aldrig
så skamsen, förnedrad, vanärad, måste
han dock begiva sig ut i staden, ty eljest
skulle han icke kunna träffa Eva Biörck.
Kommen till hörnet av Torget och Kungs­
gatan, tvärstannade Curry och stödde sin
rygg mot Enskilda Bankens solida gra­
nitsockel. Fram över Torgets kullerstenar
rullade ett av dessa ålderdomliga eki­
page som kallas landå, just samma gam­

malmodiga fordon, vilket några veckor
tidigare fört en flicka i frack till Larsbo.
På vagnens bekväma säte hade stadens
stolthet, den snillrike Carl-Axel Kock, ta­
git plats och vid hans sida tronade sta­
dens styrka, dess patronessa, änkedom­
prostinnan Julia Hyltenius, född Bern­
husen de Sars. Men på det tämligen
obekväma baksätet samsades, synbarligen
utan svårighet, tvenne människor av den
art, som har särskilt lätt för att samsas
– tvenne nyförlovade: Ludwig von Batt­
whyl, Katja Kock. Broder Curry såg och
suckade. Han sa till sig själv: Om A är
lika med B, B lika med C, C lika med
D så är också A lika med D. Vilket skulle
bevisas, och för resten ber jag den gode
guden skydda mitt förstånd. Pappa,
Katja, domprostinnan! – Han rätade upp
sig och avlyfte mössan från ett huvud
som för ögonblicket saknade rediga tan­
kar. Men vagnen rullade i sakta mak
fram till slottet, där Ludwig och Katja
började förlovningsvisiternas långa rad
med ett besök hos landshövdingens. Fa­
der Kock och domprostinnan voro dem
följaktiga helt enkelt för att njuta en

åkturs behag och för att träffa trevliga
människor.
Gott och väl det – men vad låg
bakom? Ingen vettig människa inbillar
sig att domprostinnan Hyltenius efter
Paulins sjunde artikel skulle befara Wad­
köpings gator i samma vagn som Katja
Kock, försåvitt hon ej tvingats av över­
naturliga krafter. Låt oss därför med ens
tillstå hela sanningen: övernaturliga kraf­
ter hade blandat sig i leken! Vem styrer
staden? Somliga säga: borgmästaren.
Andra förmena att skofabriksarbetaren
Petterson, kommunist och stadsfullmäk­
tige, sitter inne med makten. Åter andra
tala om bankdirektör Arnfeldt, domprost­
innan Hyltenius och ett halvt eller helt
dussin potentater. Må vara, jag vill ej
förneka deras makt. Men jag vill vid
dessa myndigt befallande människors
sida ställa en skara av lågmälta och
fåmälta, som icke befalla och likväl bli
åtlydda. Öppna järngrinden, träd in på
deras samlingsort och hör dem tala. Det
är så litet, de ha att säga och så av­
görande. Den ene säger: Här vilar jag
– du, som går förbi, minns att jag levat.

Den andre säger: Här vilar jag, du, som
går förbi, vet att även du här skall vila.
Den tredje tillägger: Här vilar jag och
har förgätit min oro och vrede. De gamla
söka sig gärna till dessa platser liksom
för att vänja sig vid den ort, som skall
bliva deras nästa, och här lyssna de
stilla till stillsamma röster, glömma för
stunden sin egen oro och vrede. Fre­
dagen den trettonde begav sig dom­
prostinnan, ledd av sin trotjänarinna, till
kyrkogården för att pyssla om en grav
och betrakta de andra. Här mötte hon
rektor som sa: Goddag min kära dom­
prostinna och hur kan det stå till? –
Vartill hon genmälde: Åjo, gudskepris,
det är ju lite bättre, sen värmen kom­
mit på allvar. – Så satte hon sig på en
stenbänk med rektor vid sin sida, men
trotjänarinnan sände hon att kratta gra­
ven och vattna blommorna. Där sutto
de nu på stenen bland gravarna, de
båda gamla, och av såväl den ene som
den andre fanns icke stort mera kvar än
kraniet, hemvist för erfarenhet och kloka
tankar samt benstommen, det sista vi
människor lämna från oss. Domprostin­




nan sa: Vad eljest för nytt, kära rektor?
Och han svarade: Ingenting särskilt;
men jag antar att domprostinnan läst
dagens tidning? – Det medgav hon och
tystnade och även rektor teg.
Men han tänkte:
Är du nöjd, du gamla elaka kvinna,
sen du förstört tösens förlovning och
gjort hennes fagraste sommar ful? Är du
nöjd?
Hur sa? utbrast domprostinnan. Va
befalls?
Nej, jag sa ingenting, mumlade rektor,
ingenting alls.
Och han tänkte:

Du är klok som en uggla och skarp­
ögd tillika, det medges. I sak ger jag
dig rätt, ty ej heller jag kan gilla att
ungdomen sätter sig över skick och bruk
och goda seder. Varför dröja vi kvar,
vi gamla, om ej för att bromsa? Lärare
äro vi, varför skulle vi eljest leva? Men
vad kunna vi lära denna lekande, dan­
sande ungdom om vi ej kunna le åt
dess krumsprång? Förare äro vi, varför
skulle vi eljest fortsätta denna vandring,
som är oss så tröttsam och tung? Men
hur kunna vi väl föra och leda om vi
ej mäkta förlåta? 
Förlåta? mumlade domprostinnan och
makade sig längst ut på bänken. För­
låta? –
Förlåta, upprepade rektor tankspridd,
det är den stora konsten och det efter­
strävansvärda målet. Har du icke lärt
dig det vid din ålder så är du att be­
klaga och klandra tillika. Snart vilar du
bland de andra här under stenarna, kan
varken röra hand eller fot, tand eller
tunga. Faller dig då den tanken in att
göra en god gärning, så kan du icke.
Faller dig den tanken in att hjälpa en

ung människa, så kan du icke! Vet du,
hur det känns att icke kunna hjälpa? Nej.
Men snart får du veta. Snart rör du icke
hand eller fot. Följ mitt råd och skaffa
dig en mjuk huvudkudde av blida min­
nen. Ty din sömn blir lång, min kära.
Snart rör du varken tunga eller tand,
varken hand eller fot.
Och rektor reste sig, sträckte på sig
och sa:
Ja min kära domprostinna, den väl­
signade sommarvärmen gör verkligen
gott i gamla kroppar. Sommaren är en
härlig tid och låt oss icke onödigtvis
förbittra den. Jag läste i morse en ar­
tikel av vännen Paulin. Nåja, i sak ger
jag honom rätt, men tonen var i mitt
tycke för frän. Nej, låt oss gå varliga
fram, ty min kära domprostinna –
Han böjde sig ned och viskade
skälmskt i hennes öra:
– om icke för annat så därför att
det klär oss gamla att gå varliga fram.
Det klär oss lika bra som det klär ung­
domen att hasta och förhasta sig. Så
log han, så nickade han, så lyfte han på
hatten och gick.

Men domprostinnan varken log eller
nickade eller gick. Någonting förfärligt
hade inträffat. Rektors ohyggliga vana
att tänka högt hade ånyo krävt ett offer.
Domprostinnan kunde varken röra hand
eller fot, varken tunga eller tand. Var
det ett slaganfall, en hjärnblödning? Jag
vet icke. Jag tror snarare att det var
någonting övernaturligt. I det yttre
kunde man ej märka någon förändring.
Hon satt där orörlig och stirrade framför
sig. Det var allt. Hon satt där i minuter,
hon satt där i evigheter. Kom så till sist
trotjänarinnan från domprostens grav,
tog den gamla under armen, sa:
Nu ska vi väl gå hem, domprostinnan.
Och de gingo hem och den dagen för­
flöt under tystnad.
Men om morgonen den fjortonde sa
domprostinnan:
Emma, beställ en vagn.
Och när hon tagit plats i vagnen sa
hon:
Kusk, kör till Larsbo.
När vagnen höll vid gårdens ståtliga
trappa, trädde Larsbodamerna ut i sam­
lad trupp och nego. Ty vilket kvinnligt

väsen om än aldrig så lärt, fördoms­
fritt och självständigt vägrar att niga
för domprostinnan? Men den gamla tyck­
tes icke se dem. Hon väntade. Och nu
utträdde, tveksam och ängslig, Katja,
hemligen stödd, framskjuten och fram­
knuffad av sina båda manliga beskyd­
dare, fadern och fästmannen. Domprost­
innan betraktade tösen en stund under
tystnad, njöt kanske en sista gång av att
skrämma en ungdom med sina kalla,
skarpa, allseende ögon. När det lyckats,
sa hon:
Katja, jag såg din förlovning i tid­
ningen. Sa jag i morse till Emma: Beställ
en vagn, jag vill fara till Larsbo och
önska henne lycka.
Tystnad. Därpå neg Katja så pass att
kjortelkanten vek sig mot gruset. Och
Ludwig bugade så att pannluggen hart
när sopade vagnens fotsteg. Ty vis­
serligen hade den gamla ej haft ett vän­
ligt ord eller blick till övers för honom,
stackars gosse, men hon var ju, den
vördnadsvärda, hans mormors kusin.
Vändande sig till fader Kock yttrade
domprostinnan:




Carl-Axel, har du lust att följa med
till stan? De unga kunna ju taga plats
på baksätet. Jag antar att de ha en del
skyldighetsvisiter att göra?
Tillade med plötslig skärpa i rösten:
Eller kanske att det inte brukas nu­
förtiden? Jag är kanske en smula gam­
malmodig, jag.
Vartill Ludwig genmälde frimodigt:
Vad tant säger! Vi hade just tänkt
börja i dag och inte förtröttas utan ta
hela raddan på en gång. Men allra först,

kära tant, skulle vi ha gått till kära tant,
förstår sig!
Äntligen benådades unge greven med
en blick från sin mormors kusin och till
på köpet med ett småleende. Och den
gamla sa:
Det var rätt tänkt, min gosse. Ty vem
vet, hur länge ännu domprostinnan Hyl­
tenius tar emot visiter.
Så stego de tre upp i vagnen och läm­
nade Larsbo och dess på trappan nigande
damer för att hålla sitt intåg i staden.
Och vad sa det månghövdade Wad­
köping, då det såg flickan i frack åter­
vända under änkedomprostinnans lejd
och beskydd? Vad vet jag! Troligen
slungade samhället fram en av sina
många befriande älsklingsfraser:
Se på tusan!
Förlovningsvisiternas vecka hade in­
gått, dessa dagar då en ung man med
stolthet visar världen, vem han varit karl
att erövra, och då en ung kvinna rod­
nande medger att hon låtit sig tubbas
och tvingas. Och över denna enkla och

oskyldiga ceremoni strålade samma sol
som vid liknande tillfällen strålat över
Katjas mor, över hennes mormor och
mormorsmor.







